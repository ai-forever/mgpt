Сыһыат туохтуур
Сыһыат туохтуур () — саҥа ирээтэ, сүрүн дьайыыны быһаарар хаттыгас дьайыы. "Тугу гынаары? Хайаары?" диэн ыйытыыга хоруйдуур.
Сүрүн хайааһыҥҥа хосуһар, ойоҕос хайааһыны көрдөрөр туохтуур туттуллук халыыба сыһыат туохтуур дэнэр.
Атын түүр тылларыгар сыһыат туохтуур букатын уларыйбат халыыбынан ааҕыллар буоллаҕына, саха тылыгар сыһыат туохтуур балачча уларыйар курдук өйдөнөр. Сорохторго кэпсиирэ сыһыарыытын холбонон, сирэй халыыптарынан уларыйаллар.
Сыһыат туохтуур, тус туохтуур курдук, оҥоһуллар хайааһыны саҥарар түгэҥҥэ тэҥнээн (кини иннинэ, кэмигэр эбэтэр кэнниттэн) буоларын көрдөрбөт. Кини сүрүн туохтуур кэмин иннигэр,кэмигэр эбэтэр кэннигэр буолар хосуһар хайааһын оҥоһуллар кэмин (тааксыһы) көрдөрөр.
Саха тылыгар маннык сыһыат туохтуурдар бааллар: 1)-ан,2)-а,-ы,3)-ымына, 4)-баакка, 5)-аары, 6)-ымаары, 7)-аат,8)-бытынан уонна 9)-бычча.
СЫҺЫАТ ТУОХТУУР АРААСТАРА
Урут(-АН) СЫҺЫАТ ТУОХТУУР\
Урут сыһыат туохтуур туохтуур олоҕор -ан сыһыарыы сыстыытынан үөскүүр .
-ан сыһыат туохтуур сороҕор сирэй сыһыарыытын ылынар.Бу көстүүнү Е.И.Убрятова эбэҥки тылын сабыдыалынан үөскээбит диэн сабаҕалаабыт
ситэрэн биэрин не успела простите
Холобур.
Кэлээри, суруйаары<|endoftext|>
Тымныы оҕуһун муоһа
Бытарҕан тымныылаах, будулҕан туманнаах дойдуга кыһыҥҥы тымныыны этэҥҥэ туорааһын дьылы туорааһынынан ааҕыллар кэмнэрэ бааллара. Уһун кыһын устата көмүлүөк оһоҕу кураанах маһынан толору хаалаан, уот оттон күлүмнэтэн баран холумтан иннигэр оллоонноон олорон эрэ халлаан хаһан сылыйан барыытын кэтэһии, сылыктааһын саха дьонун биир сүрүн дьарыктарыгар кубулуйбута.
Сахалар былыр-былыргыттан тымныыны Хотугу Муустаах байҕалтан кэлэр улахан оҕус курдук саныыллар. Биирдэ эмэтэ көстөр мааман муоһун уу оҕуһун муоһа диэн ааттыыллар. Муос үксүгэр аҥардастыы көстөрүнэн тымныы оҕоһун муоһа тостон түһэр диэн өйдөбүл үөскээбит. Бу оҕус күһүн Хотугу Муустаах байҕал түгэҕиттэн тымныынан тыынан бургучутан тиийэн кэлэр диэн этэллэр.
Тымныы сэтэрээн, күүһүрэн барыытыгар оҕус муоһа үүнэр диэн этэллэр. Өссө тымныйан иһиитигэр иккис муоһа үүнэр. Ааспыт үйэ 60-с сылларыгар халлаан эмискэ улаханнык тымныйыыта сэтинньи ый бүтүүтүн диэки буолара. Тымныйыы улахана ахсынньы саҥатыттан ыла саҕаланар этэ.
Олунньу ый саҥатыгар халлааҥҥа улахан сис былыт кэлэн эмискэ сылыйдаҕына тымныы оҕуһун муоһа тоһунна эбэтэр туура ыстанна, аны мантан ыла улаханнык тымныйбат буолла диэн этэллэр. Маннык эмискэ сылыйыы иккистээн хатыланыыта оҕус иккис муоһа түһүүтүгэр тириэрдэрэ халлаан биллэрдик сылыйан барыытын кэмигэр буолар.
Бастакы халлаан улаханнык сылыйыыта, муос тостор бэлиэ кэмэ тохсунньу бүтүүтүгэр эбэтэр олунньу саҥатыгар куруук кэриэтэ буоларын ханнык эрэ биир күнү кытта хам сибээстээн кэбиһии улахан сыыһа буолар. Айылҕа уларыйан иһиитин билиммэккэ догмаҕа кубулутууга тириэрдэр. Халлаан эмиэ сыыйа-баайа уларыйар, эрдэлээн тымныйар эбэтэр эрдэ сылыйан кэлэр кэмнэрэ элбэхтэр. (1,39).
Былыргы өйдөбүлү буккуйан ханнык эрэ уларыйбат чыыһылаҕа хам сыбаан догмаҕа кубулутуу табыллыбат. Халлаан сылыйар, тымныйар кэмнэрэ уларыйыытын аахсыбат буолууга тириэрдэр.
Тымныы оҕуһун муоһа тостуута, халлаан эмискэ сылыйыыта хас сыл аайы уларыйан иһэрэ икки нэдиэлэ курдук араастанан тахсар кэмнэрдээх. Хас сыл аайы көннөрөн биэрии, таба быһаарыы билгэлээччилэртэн эрэйиллэр. Хас да сыллар усталарыгар билгэ таба түбэһиитэ билгэлээччи кылааһа үрдүгүн быһаарар.
Билигин халлаан уларыйан иһэр. Халлаан уларыйыытын, күһүҥҥү кэмҥэ улаханнык тымныйбат буолуутун үгүс кэтээн көрөөччүлэр бэлиэтииллэр.
Соторутааҕыта, 40-ча сыллааҕыта сэтинньи ый бүтүүтэ кыыдааннаах кыһын кэлэн 50-ча кыраадыска диэри тымныйар эбит буоллаҕына, билигин бу ый сылаас, күһүҥҥү ыйга киирсэр буолан турар. Күһүн ситэ тымныйбатаҕына халлаан онтун ситиһиннэрэ сатаан саас, олунньу бүтүөр диэри эмиэ тымныыта уҕараабакка эрэ турар буолла.
Халлаан маннык уларыйыытын таба өйдөөн аахсыбатахха, былыргы сахалар этиилэрин токурутан, хайа эрэ чыыһылаҕа сыбаан ылыннахха, тымныы оҕуһун муоһа тостор кэмэ атын кэмҥэ түбэһэн хаалан былыргы сахалар үөрэхтэрэ таһы-быһа сымыйа дуу, тугуй дуу, диэн ыйытык үөскээн тахсарыгар тириэрдэр. Былыргы сахалар тымныы оҕуһун муоһа тосторун ханнык да чыыһылаҕа хам баайбакка, ый бүтүүтэ эбэтэр ый саҕаланыыта, ортото диэн бэлиэтээһиннэри биэрбиттэрин тупсара сатаан, куһаҕаҥҥа, сыыһаҕа кубулутааччылар бааллар. Улахан сис былыт ахсынньы ый саҥатыгар саба бүрүйдэҕинэ халлаан улаханнык тымныйбакка, оҕус муоһа үүммэккэ да хаалыан сөп.
Кыһыҥҥы кэмҥэ халлаан эмискэ тымныйыыта диэн уонча кыраадыһынан уларыйыыта, тымныйан хаалыыта былыт баран хааллыытыттан ордук тутулуктаах. Улахан тымныылар түстэхтэринэ халлаан хоту өттүгэр дьүкээбил уота умайар. Бу уот хайдаҕыттан халлаан туругун эмиэ быһаараллар.
Кыһын халлаан былытырдаҕына хаар түһэр уонна сылыйар. Халлаан эмискэ сылыйыыта диэн уонча кыраадыһынан итийиитэ ааттанар. Эмискэ сис былыт кэлиитэ халлаан уһуннук сылыйыытыгар тириэрдэр.
Былыргы өбүгэлэр билиилэрин таба өйдөөн, таба туһаныы аныгы үөрэҕи-билиини баһылаабыт дьонтон ирдэнэр көрдөбүл буолар.
Былыргы кэмнэргэ сахалар тымныы уҕараан, мөлтөөн барыытын тымныы оҕуһун муоһа тосторунан бэлиэтээн ааҕаллара. Тохсунньу ый бүтүүтэ эбэтэр олунньу ый саҥатыгар улахан сис былыт кэлэн халлаан сылыйыытын оҕус бастакы муоһа тостуутунан ааҕан бэлиэтииллэрэ. Оччотооҕу кэмҥэ бу эмискэ халлаан сылыйыытын ханнык да туһааннаах чыыһылаҕа хам баайан кэбиспэттэр этэ, бу кэм кэлиитэ хайа баҕарар өттүгэр биирдии нэдиэлэ курдук иннигэр-кэннигэр хамсаан биэрэр кыахтаах.
Билигин биһиги араас итэҕэли сымыйанан үөрэтээччилэр тымныы уларыйар кэмин биир чыыһылаҕа хам баайа сатыыллар. Тымныы оҕуһун бастакы муоһа тохсунньу ый 31 күнүгэр, онтон иккиһэ олунньу ый 15 күнүгэр тостоллор диэн чахчы билэр дьон курдук этинэллэр.
2009 сыллаах кыһын улахан уратылаах буолбута. Тохсунньу ый барыта биир тэҥ сылаас буолан үгэс курдук Кириһиэнньэҕэ кэлэр тымныы диэн суох буолла.
Аҕам айылҕаны кэтээһининэн үйэтин тухары дьарыктаммыта. Кини быһаарыытынан саҥа тахсар Ый сылаас, былыт кэмҥэ таҕыстаҕына, бу ый устата сылаас кэмнэр буолаллар, халлаан улаханнык тымныйбат. Ахсынньы бүтүүтүгэр тахсыбыт саҥа ый былыкка төрөөбүтүттэн тохсунньу ый барыта сылаас буолла.
Айылҕаны билгэлээһини ханнык эрэ догмаҕа кубулутумуохха, айылҕа эмиэ уларыйан иһэрин умнумуохха.
Туһаныллыбыт литература..
1. Каженкин И.И. Айылҕа бэйэтин ыраастанар. - Дьокуускай: ГУ РИМЦ, 2008. - 78 с.<|endoftext|>
Күн таҥара
Күн сахалар саамай улахан, үрдүк таҥаралара. Үрүҥ Күн диэн ааттанар. Саас халлаан сылыйан барыыта “Күн уоттанан эрэр” диэн этиинэн билиниллэр. Кырыалаах кыһын кэнниттэн итии күннээх сандал саас кэлиитэ Күнү таҥараҕа кубулуппут.
Сахаларга таҥаралара элбэх. Олус былыргы кэмнэргэ үөскээбит, оччотооҕу хаалыылаах кэмҥэ туттулла сылдьыбыт таҥаралар, дьон баҕа санаалара билигин да умнуллан хаалан хаалбаккалар саха дьонун өйдөрүгэр-санааларыгар билигин да иҥэн сылдьаллар. Аныгы, сайдыбыт тупсубут үйэҕэ олус былыргы таҥаралар дьон өйүгэр-санаатыгар туох да туһалара суохтар. Аныгы киһини “Суор курдук буол” диэтэххэ таба өйдөөбөккө өһүргэниэн сөп. (1,55).
Дьон үчүгэй киһи буола улаатар баҕа санааларыттан үөскээбит киһи таҥаралар билигин Аан дойдуга сайдан, баһылаан сылдьаллар. Дьон бары кэриэтэ үчүгэй киһи буола улаатар баҕа санааларын ситиһэр кыахтаммыттарыттан аны саҥа, Күн таҥара дьоҥҥо наада буолла. Ол курдук билигин айылҕа уларыйан иһэрэ түргэтээн харыстыыр санаалаах дьон элбээн иһэллэр. (2,8).
Сахалар таҥара туһунан билиилэрэ олус былыргы, саха тыла саҥа үөскээн эрдэҕиттэн ыла тэнийэн, тарҕаммытыгар сөп. Ол курдук таҥ диэн төрүт сахалыы тылбыт. Быһаарыылаах кылгас тылдьыкка сурулларынан таҥ диэн тыл икки араас суолталаах:
- туох эмэ оҥоһугу, массыынаны чаастарын холботолоон үлэлиир, туттуллар гына оҥор;
- тугу эмэ аттаран таһаар, ай. (3,473).
Өй-санаа үөрэҕэ былыр-былыргыттан сахалыы тылынан таҥара үөрэҕэ диэн ааттаныыта бэйэтэ туспа быһаарыыга наадыйар.
Тенгрианство диэн үөрэх сахалыы таҥара, таҥара үөрэҕэ диэнтэн үөскээн тахсыбыта чуолкай. Ол курдук нууччалар аан маҥнай бэйэлэрин православнай таҥараларын үөрэҕин сахаларга тарҕатаары “бог” диэн ааттааҥ диэн төһө эмэ этэ, ыга-хаайа сатаабыттарын иһин, сахалар өй-санаа үөрэҕэ таҥара үөрэҕэ диэн ааттанарын былыр-былыргыттан билэллэриттэн таҥара диэн ааттыылларын уларыппатахтар, саҥа киирэр нууччалар “богтарын” үөрэҕин сахалыы тылынан таҥара үөрэҕэ диэн ааттаабыттар. Бу быһаарыы дакаастабылынан сахаларга Буох Диэхсин диэн ааттаах киһи баар буола сылдьыбыта сурукка киирбитэ буолар. Бу киһибит сахаларга нууччалар “богтарын” “Буох диэн” этиҥ диэн элбэхтэ этэ сатаабытын, күлүү гынан хос ааттаан кэбиспиттэрэ иҥэн хаалбыт.
Таҥара диэн тылбыт ким эрэ хомуйара, таҥара, холбуура диэн быһаччы өйдөбүллээх. Түүллэри үөрэтии түмүгүнэн хас биирдии туспа үгэс буолбут өйдөбүл бэйэтэ туспа сылдьар кыаҕа быһаарыллыбытын кэннэ, элбэх үгэстэртэн өй-санаа хомуллан, таҥыллан үөскүүрэ билиннэ. Таҥара диэн өй-санаа үөрэҕэ уһун үйэлэргэ элбэх көлүөнэлэр үөрэхтэриттэн, билиилэриттэн, үгэстэриттэн хомуллан, таҥыллан үөскээбитин таҥара диэн аата биллэрэр. Сахалар былыргы таҥаралара элбэхтэр эрээри аныгы киһи сайдыытыгар киһи таҥараттан уратылара туһалара аҕыйах. Билигин дьоҥҥо туһалыылларынан элбэх ахсааннаах киһи таҥара үөрэхтэрэ биллэллэр.
Санаа олус кыра, умнуллан, суох буолан хаалар дии саныыр сыыһа. Санаа мунньулуннаҕына, хатыланнаҕына күүһүрэр, үгэскэ кубулуйдаҕына умнуллубат, киһини бэйэтин салайар кыахтанар. Үгүс үгэстэртэн хомуллан, таҥыллан киһиэхэ кута үөскүүр. Өй-санаа биир бөлөҕө үгэс, бэйэтэ туспа сылдьар кыахтанара түүлгэ көрөн араарыллар.
Кут диэн киһи этин сиинин быһаччы хамсатарга аналлаах өй-санаа түмсүүтэ ааттанар. Сахалар киһиэхэ үс кут баарын уонна бу куттар бэйэ-бэйэлэригэр хайдах сыһыаннаһалларын быһааран билэн тылларыгар киллэрбиттэр. Куттар тустарынан биһиги “Кут-сүр үөрэҕэ” үлэбититтэн билсиэххэ сөп. (4,75).
Өй-санаа бу куттар курдук хомуллан, таҥыллан үөскүүрүн сахалар билэннэр таҥара диэн баҕа санаа мунньуллуутун, үгэс буолуутун ааттаабыттар. Таҥара диэн мунньуллубут, таҥыллыбыт, өссө күүһүрбүт, үгэс буолбут өй-санаа буолара быһаарыллар.
Таҥара диэн сахалар өй-санаа туһунан үөрэхтэрэ. Саха тылынан таба этиллэр, суолтата уонна өйдөбүлэ эмиэ сөп түбэһэр. Таҥара үөрэҕэ баар буолуута оҕо үчүгэйи уонна куһаҕаны таба арааран билэригэр, олоҕор туһанарыгар аан маҥнай улахан дьону үтүктэн үөрэнэрэ туһата улаханын биллэрэр. Оҕо үтүө, үчүгэй быһыылары оҥорууну улахан дьонтон ылынан, олору үгэс оҥостунан ийэ кутугар иҥэринэн, иитинэн улаатара уонна үчүгэй санаалары санаан салгын кутун, өйүн-санаатын киһилии суолунан сайыннарарыгар таҥара үөрэҕэ көмөлөһөр.
Былыр-былыргыттан дьон өйө-санаата сыыйа-баайа сайдан, үүнэн, үрдүкү сайдыыны ситиһэн иһэр бэлиэлэринэн өй-санаа үөрэҕэ кэмиттэн кэмигэр, сайдан, үүнэн, тупсан иһиититтэн аата, сыала уларыйан биэрэрин таҥара аата кэмиттэн-кэмигэр уларыйан иһэрэ биллэрэр. Олус былыргы кэмнэргэ дьон саҥа сайдан истэхтэринэ, бултаан эрэ аһыыр эрдэхтэринэ таҥаралара араас улахан кыыллар, көтөрдөр буолар эбит буоллахтарына, кэлин өй-санаа сайдан, тупсан иһиитэ үчүгэй киһи таҥара баар буоларыгар билигин тириэрдибитин Будда, Христос уонна Аллах диэн ааттарынан элбэх дьон билинэллэр.
Өй-санаа сайдан истэҕинэ ситиһэ сатыыр баҕа санаа уларыйарынан дьон таҥаралара эмиэ уларыйан биэрэн, саҥа таҥаралар үөскээн испиттэр. Сахалар бэйэлэригэр холбоспут атын омуктары ыкпатах, бэйэлэрин өй-санаа үөрэхтэрин эрэ ордорон атыттарга соҥнуу сатаабатахтарын бэлиэтээн элбэх таҥаралаах буолбуттар.
Өй-санаа үөрэҕэ биир кэмҥэ, ким эрэ салайыытынан үөскээбэт, баар буолбат, уһун үйэлэргэ үгүс дьон олохторун үөрэҕиттэн, уопутунан хомуллан олоххо киирэн иһэр. Киһи быһыылаах, көрсүө, сэмэй майгылаах дьон олоххо, үлэҕэ-хамнаска оҥорор ситиһиилэрэ элбиириттэн, уһун үйэни ситиһэр кыахтаналларыттан оҕолоро киһи быһыылаах буола улаатыахтарын баҕарар төрөппүттэр үөрэхтэриттэн хомуллан, таҥыллан таҥара үөрэҕэ үөскүүр. Ол иһин биһиги олус уһун үйэлээх сахалыы тылга иҥэн сылдьар олох уопутун, өс хоһооннорун, кынаттаах этиилэри хомуйдахха таҥара үөрэҕэ арыллан тахсан, биллэн, оннугар түһэн иһэр.
Сахалыы киһи таҥара үөрэҕэр киирсэллэр:
1. Киһи буолуу үөрэҕэ. Бу үөрэх оҕо кыра эрдэҕиттэн улаатан киһи буолууну ситиһиэр диэри туһалыыр.
2. Киһи быһыылаахтык олоҕу олоруу. Киһи буолууну ситиспит оҕо хаһан да аһара барбакка, аһара туттубакка өлүөҕэр диэри тутуһа сылдьар үөрэҕэ.
Оҕо улаатан өйө-санаата, туттунар быһыыта сайдан иһиитэ улахан киһи оҥорор быһыыларын үчүгэйдик, тупсаҕайдык оҥоро үөрэнэриттэн быһаччы тутулуктаах. Бу, улахан киһи оҥорор бары быһыыларын үчүгэйдик, табатык оҥоро үөрэннэҕинэ, оннук үгэстэр үөскээтэхтэринэ, үчүгэй быһыылаах киһи буола улаатыан сөп. Улахан киһи оҥорор быһыыларын оҕо табатык оҥоро үөрэниитэ, көрсүө, сэмэй буолуута киниттэн ирдэнэр тутаах көрдөбүл буолар.
Сахаларга киһи буолуу үөрэҕэ сайдыыта ити өй-санаа уларыйыытыттан тутулуктаах. Оҕо үтүктэр, батыһар киһитэ үчүгэй быһыылаах киһи буоллаҕына, бэйэтэ кинини үтүктэн үчүгэй майгылаах, быһыылаах буола улаатар кыахтанар. Оҕону иитиигэ, үөрэтиигэ үчүгэй киһи таҥара, баҕа санаа киһитэ баара ордук туһалааҕа биллэр, киһи баҕа санаатын толороору олоҕу олороруттан үчүгэй быһыылары элбэҕи оҥорор. (5,56).
Сахаларга олох үөрэҕэ «Туох барыта икки өрүттээх» диэн айылҕа тутаах сокуонугар сөп түбэһэр. Сахалар бары бу этиини тутуһаллар. Киһи өйө-санаата, мэйиитэ биир буоларынан, онтон оҥорор быһыылара икки аҥы; үчүгэй уонна куһаҕан диэннэргэ арахсалларыттан өйү-санааны быһаарар ай диэн тылбыт соҕотох уонна икки аҥы; үчүгэй уонна куһаҕан өйдөбүллэрин холбуу иҥэринэн сылдьар.
Бас иһигэр саныыр санаа ай диэн тылынан этиллэр буоллаҕына, ол санааны илэтигэр оҥорон таһаардахха “ыы” диэн ытааһын сыһыарыыта эбиллэн айыы диэҥҥэ уларыйан, куһаҕан өттө улааппытын биллэрэр. Киһи бэйэтэ оҥорор быһыыларыттан ордук улахан сэрэхтээх буолуохтааҕа быһаарыллар.
Сахалар олус былыргы кэмҥэ, саҥа, улахан таҥаралар үөскүөхтэрин быдан иннинэ үөскээбит, олоҕун булуммут, өйгө-санааҕа сөп түбэһэр таҥара үөрэҕин атын, буккуллубут, улахан таҥара үөрэхтэрэ кылапачыгастара элбэҕинэн баһыйалларыттан билбэтэҕэ буолуу табыллыбат. Таҥара үөрэҕэ айыы диэн тыл икки өрүттээх өйдөбүллээҕин билинэриттэн, тутуһарыттан өй-санаа икки аҥы арахсыытын үөскэппэт. Өй-санаа кэмиттэн кэмигэр уларыйан, эргийэн биэрэр уратытын сахалар билэннэр олохторугар туһанар буоланнар, маннык уһун үйэни ситиһэллэр.
Сахалар таҥараларын үөрэҕэ киһи өйө-санаата сайдыытыгар ордук сөп түбэһэрин икки тус-туспа киһи таҥара баара биллэрэр. Сымнаҕас майгылаахтар таҥаралара Үрүҥ Аар тойон буоллаҕына, кытаанах майгылаахтар, эр дьон таҥаралара Улуутуйар Улуу тойон буолар. Кырыалаах кыһыннаах саха сиригэр кытаанах санааны иҥэрэр Улуу тойон таҥара эрэ дьон олоҕу сайыннаралларыгар кыах биэрэр. Бу таҥараны умнуу тыа сирин ыарахан үлэлэрин кыайар кыахтаах дьону аҕыйатта.
“Туох барыта икки өрүттээх” диэн этиини быһаччы тутуһар сахалар Күн таҥараларын үөрэҕэ сайдан, тупсан иһэр, демократия үөрэҕин тутуһар сайдыылаах дьон-аймах таҥаралара буолар кэмэ кэлэн иһэр.
Дьон өйдөрө-санаалара сайдан киһи буолууну ситиһэр буолбуттарын кэннэ киһи; Будда, Христос, Мухаммед таҥаралар суолталара түһэн иһэрин тэҥэ араас улахан хайдыһыылары үөскэтэ сатыыр кэмнэрэ кэлэн иһэр. Бу хайдыһыылары суох оҥорор туһуттан уонна билигин айылҕа уларыйыыта биллэрдик түргэтээн иһэринэн айылҕаны харыстыыр санаа улаатарынан, дьоҥҥо барыларыгар дьайыыта тиийэринэн Күн таҥара саҥалыы сайдар кэмэ тиийэн кэллэ. Күн таҥаралаах, Күн таҥара үөрэҕин тутуһар сахалар дьон сайдыыны ситиһиилэригэр инники күөҥҥэ тахсар кыахтаннылар.
Туһаныллыбыт литература..
1. Каженкин И.И. Киһи таҥара. - Дьокуускай: ГУ РИМЦ, 2009. - 112 с.
2. Каженкин И.И. "Харыстас" таҥара үөрэҕэ. - Дьокуускай: ГБУ РС (Я) "Бизнес-инкубатар", 2015. - 128 с.
3. Афанасьев П.С. Саха тылын быһаарыылаах кылгас тылдьыта. - Дьокуускай: Бичик, 2008. - 680 с.
4. Каженкин И.И. Кут-сүр үөрэҕэ. - Дьокуускай: Бичик, 2004. - 128 с.
5. Каженкин И.И. Киһи буолуу. - Дьокуускай: Издательский дом "Якутия", 2005. - 80 с.<|endoftext|>
Этии ойоҕос чилиэнэ
Этии ойоҕос чилиэнэ — этиигэ сүрүн санааны ситэрэн-толорон, чопчулаан биэрэр тыллар, туһаантан уонна кэпсиирэттэн ураты тыллар.
Үс бөлөххө хайдаллар: быһаарыы, толоруу, сиһилии.
Быһаарыы.
"Быһаарыы" — быһаарар, сырдатар суолталаах ойоҕос чилиэн. Иккис ааты биэрэн сырдатар быһаарыы даҕаамыр дэнэр.
Толоруу.
Толоруу — хайааһыҥҥа кыттыктаах тэрили көрдөрөр ойоҕос чилиэн.
Сиһилии.
Сиһилии — хайааһын сүрүн бэлиэтин көрдөрөр ойоҕос чилиэн.
киэһээҥҥи.
Этии тутаах чилиэнэ<|endoftext|>
Украин Национальнай Сойуустара
Украин Национальнай Сойуустара (укр. "Український Національний Союз") — диэн Украинаҕа политика партията. От ыйа 15 2012, Виталий Кривошеев партия салайааччыта буолбута.<|endoftext|>
Windows 10
Windows 10 ("Виндоус 10", "Түннүк 10", "Онус түннүк"), 2015 сыллаахха тахсыбыт операционнай система буолар, Microsoft тэрилтэтэ айбыт ОС буолар. Атын түннүктэртэн атына диэн арыый унифицированнай буолар, ол эбэтэр ПК, ноутбук, планшет, смартфон, коммуникатор, xbox уонна да атын тэриллэр туттуохтарын сөп. 2015-2016 сс кэмнэригэр Онус түннүгү 400-тан тахса миллион тэрил туттар эбит.
Критика.
Онус түннүк араас дьон личнай дааннайын ыйыппакка аата ылар уонна онон метаданнай оҥорор.<|endoftext|>
Linux Mint
Linux Mint ("Линукс Минт", "Линукс Мята", сахалыы жаргона "Минньигэс Линукс"), операционнай система, ПК уонна ноутбук, сорох планшеттар уонна телефоннар тутталлар. Кэнники араас Виндоустарга альтернатива буолар.<|endoftext|>
Нуул
Нуул эбэтэр 0 — математикаҕа суох бэлиэтэ, эбэтэр атын чыыһыла сорҕото.
Устуоруйата.
Былыргы дьон нуулу билбэттэрэ. Холобур, сайдыылаах былыргы гириэктэр да, былыргы риимлэннэр да нуулу суокка туттубаттара, бэлиэтиир сыыппаралара суоҕа. Сабаҕалааһынн быһыытынан, былыргы Вавилон олохтоохторо нуулга майгынныыр, кини билиҥҥи сорох функциятын толорор бэлиэни биһиги ээрабыт иннинэ 700 сыл ынараа өттүгэр туттар буолбуттар. Маны билэн Клавдий Птолемей диэн астроном нуулу эмиэ чыыһыланы чыыһылаттан араарар бэлиэ курдук туттубута, холобур, 45 чыыһыланы 405 чыыһылаттан араарарга. Билиҥҥи Миэксикэ оннугар баар буола сылдьыбыт Маайа цивилизацията туһанара биллэр. Аан бастаан нуулу чыыһыла быһыытынан 628 сыллаахха Ииндийэ математига Брахмагупта киллэрбитинэн ааҕыллар. Арҕаа дойдуларга нуулу алта үйэ ааспытын кэннэ Хотугу Африкаҕа үөскээбит Леонардо Пизанскай — Фибоначчи «аҕалбыта»: 1202 сыллаахха «Liber Abaci» диэн кинигэтигэр нуулу ойуулаабыта.<|endoftext|>
Билим күнэ (Арассыыйа)
Билим күнэ — Олунньу 8 күнэ. Арассыыйа бэрэсидьиэнин Б. Н. Ельцин ыйааҕынан 1999 сыллаахха бэс ыйын 7 күнүгэр олохтоммут.
Идэлээхтэр күннэрин быһыытынан аан бастаан Арассыыйа билимин акадьыамыйатын 275 сылын бэлиэтээһинтэн бэлиэтэнэр буолбут.
Устуоруйата.
Урут ССРС саҕана Билим күнэ муус устар 3-с баскыһыанньатыгар бэлиэтэнэрэ. Бу күн талыллыбыт төрүөтүнэн В. И. Ленин «Набросок плана научно-технических работ» диэн үлэни муус устарга суруйбута буолбута. Бу үлэ саҥа судаарыстыба билими билиниитин кэрэһэлээбитэ.
Аныгы Арассыыйаҕа бэлиэ күн 1724 сыллаахха Билим акадьыамыйатын төрүттэммит күнүгэр бэлиэтэнэр буолбута. Бу күн Бүөтүр I ыйыытынан Арассыыйа Сенаата Ыйаах таһаарбыт эбит.<|endoftext|>
Каратаев Николай Нифонтович
Николай Нифонтович Каратаев — Саха Өрөспүүбүлүкэтин Үрдүкү суутун бэрэстээтэлэ, Саха АССР Үрдүкү Сэбиэтин хас да ыҥырыытын дьокутаата.
1932 с. тохсунньу 6 күнүгэр Бүлүү улууһун Тааһаҕар нэһилиэгэр дьадаҥы бааһынай кэргэнигэр төрөөбүтэ. Аҕата Каратаев Нифонт Иванович 1943 сыллаахха фроҥҥа ыҥырыллыбыта. Ийэтэ Ирина Ефимовна үс оҕотун кытта хаалбыта. Нифонт Иванович 900-с стрелковай полка 242-с дивизиятыгар сэриилэспитэ.1944 сыллаахха балаҕан ыйын 24 күнүгэр Польшаҕа кыргыһыы хонуутугар охтубут. 1949 с. Бүлүү педагогическай училищетыгар киирбитэ, ону Советскай Армияҕа сулууспалаан кэлэн баран 1957 с. бүтэрбитэ. Хампа орто оскуолатыгар учууталлыыр кэмигэр салайар үлэҕэ — Бүлүү оройуонун физкультураҕа уонна спорка комитетын председателинэн өрө таһаарыллыбыта. Онно тэрийэр дьоҕурдааҕын көрдөрбүтэ. 1960 с. Свердловскайдааҕы юридическай институкка киирбитэ, ол институтун 1964 с. туйгуннук бүтэрбитэ. 1964—1968 сс. Дьокуускай куорат следователинан, Бүлүү уонна Хаҥалас улуустарыгар прокурорунан үлэлээбитэ. 1968—1971 сс. ССКП Саха сиринээҕи обкомун административнай уонна финансовай органнарга отделын инструктора. 15 сыл устата — 1972 сылтан 1987 сылга диэри — Николай Нифонтович Саха Республикатын прокурорунан үлэлээбитэ. 1987 сыл алтынньы ыйтан олоҕун тиһэх күннэригэр диэри кини - республика суутун үрдүкү инстанциятын - Саха Республикатын Үрдүкү суутун бэрэстээтэлэ.
ССКП Саха сиринээҕи обкомун чилиэнинэн, Саха АССР Үрдүкү Сэбиэтин депутатынан хас да ыҥырыы тухары талыллыбыта. Үлэҕэ үтүөтүн, общественнай үлэтин иhин кини «В. И. Ленин төрөөбүтэ 100 сыла туолуутугар килбиэннээх үлэтин иhин» мэтээлинэн, РСФСР уонна САССР Үрдүкү Сэбиэттэрин Президиумнарын Бочуотунай грамоталарынан наҕараадаламмыта, киниэхэ «Саха Республикатын үтүөлээх юриhа», «Российскай Федерация үтүөлээх юриhа» бочуоттаах ааттар иҥэриллибиттэрэ.
Н.Н. Каратаев республикаҕа прокурорскай надзору олоххо киллэриигэ уонна суут кырдьыгы көрүүтүн тутуһууга саамай үрдүк дуоһунастарга олорон, кини мэлдьи принципиальнай буолара, сокуону киэҥник билэрин көрдөрөрө, профессиональнай иэһин халбаҥнаабакка тутуһара.
1998 сыл атырдьах ыйын 30 күнүгэр ыараханнык ыалдьан күн сириттэн барбыта.
Н. Н. Каратаев аатын 1999 сылтан Бүлүү улууһун Тааһаҕар орто оскуолата сүгэр.
Туһаныллыбыт матырыйааллар:
1. Николай Нифонтович Каратаев/[хомуйан оҥордо В. И. Каратаева; эппиэттиир ред. Н. А. Крылов]. — Дьокуускай: Бичик, 2011. — 304 с. — (Саха сирин государственнай деятеллэрэ)<|endoftext|>
Жараев Иван Спиридонович
Жараев Иван Спиридонович (1935, Ньурба оройуона) — бастакы «Күн Дьөһөгөй» киинэ күрэһин лауреата, Арассыыйа бочуоттаах кинематографииһа, РСФСР уонна СӨ култуураларын үтүөлээх үлэһитэ.
Жараев Иван Спиридонович Хорула нэһилиэгин Хапчаан диэн сиригэр 1935 сыллаахха олунньу 10 күнүгэр төрөөбүт.<|endoftext|>
Кривошеев Виталий Сергеевич
Кривошеев Виталий Сергеевич (Тохсунньу 19 1987, Харьков) диэн Украин уонна политига. От ыйа 15 2012, Виталий Кривошеев уонна Украин Национальнай Сойуустара партия баhылыга.<|endoftext|>
Отох киһи
Отох киһи диэн этэ-сиинэ улааппытын кэннэ өйө-санаата кэмигэр сайдыбакка хаалбыт киһи ааттанар.
Киһи бэйэтэ; этэ-сиинэ уонна өйө-санаата “Туох барыта икки өрүттээх” диэн этиигэ сөп түбэһэллэрин төрөппүттэр билэн оҕо улаатан иһэн өйө-санаата сайдыыта этин-сиинин улаатыытыттан хаалан хаалбакка сайдан, билиитэ кэҥээн иһэрин ситиһэллэрэ эрэйиллэр.
Оҕо өйө-санаата сайдыбатаҕына, эбиллэн испэккэ сайдыыттан улаханнык хаалан хааллаҕына даҕаны этэ-сиинэ улаатан улахан киһи курдук көрүҥнээх буолан тахсарын сахалар быһааран “Киһи курдук көрүҥнээх”, эбэтэр оҥорор быһыыта киһиттэн таһынан бардаҕына “Киһи буолбатах” диэн этэллэр.
Төрөппүттэр оҕо өйө-санаата сайдыытын этэ-сиинэ улаатыытыттан хаалларан кэбиспиттэрин “Отох киһи” диэн этии баара биллэрэр.
“Отох киһи” диэн оҕо өйө-санаата сайдыыта, билиитэ-көрүүтэ этин-сиинин улаатыытыттан биллэр соҕустук хаалан хаалбыт буоллаҕына этэллэр. Бу хаалан хаалыы көнөр кыахтаах буоллаҕына “Отох киһи отутугар өйдөнүөҕэ” диэн этиини туһаналлар. Бу этии кыра эрдэҕиттэн өйүн-санаатын сайдыыта хойутаан хаалбытын улаатан баран бэйэтэ дьарыктанан ситиһиннэрэр кыахтааҕын биллэрэр.
Сахалар өй-санаа сайдыытын ити уратыларын билэллэриттэн оҕолорун кыра эрдэҕиттэн өйүн-санаатын сайыннарыыны, тугу барытын киһи оҥорорун курдук оҥорорун модьуйан ситиһэллэр. Киһи оҥороруттан атыннык оҥоруу, айыыны оҥоруу сыыһа-халты буолан хаалара элбэҕиттэн оҕолорун харыстаан “Айыыны оҥорума” диэн үөрэтэллэр, куһаҕан быһыылар аҕыйыылларын үөскэтэллэр.
Оҕо улаатан этэ-сиинэ ситиитигэр улахан киһи оҥорор бары быһыыларын таба оҥорорун ситиһии киһи буолуу диэн ааттанар. (1,56).
Отох киһи буолбат туһугар оҕо кыра эрдэҕиттэн үчүгэй, туһалаах үгэстэргэ үөрэнэрин, киһи буолууну кэмигэр, хойутаабакка эрэ ситиһэрин төрөппүттэр хааччыйаллар. (2,50).
Туһаныллыбыт литература..
1. Каженкин И.И. Киһи буолуу. - Дьокуускай: Издательский дом "Якутия", 2005. - 80 с.
2. Каженкин И.И. Кут-сүр үөрэҕэ. Өй-санаа уратылара. - Дьокуускай: РГ "MEDIA+", 2020. - 116 с.<|endoftext|>
Сүлбэ
Сүлбэ () — өрүс, үрэх онно, халаан кэмигэр уу кэллэҕинэ толорор сирэ, кытылыттан уҥуоргу кытылыгар диэри тайаан сытар сирэ. Пекарскай тылдьытыгар маннык холобурдар бэриллибиттэр: Үрэх уута хара сүлэбитнэн ылбыт, уу үрэҕи сүлбэтинэн кэлбит.<|endoftext|>
Дэн Сяопин
Дэн Сяопин (кит. трад. 鄧小平, упр. 邓小平, пиньинь: "Dèng Xiăopíng"; Дэн Сяньшэн төрөөбүт(кит. трад. 鄧先聖, упр. 邓先圣, пиньинь: "Dèng Xiansheng"); 22 августа 1904, округ Гуанъань пров. Сычуань — 19 февраля 1997, Пекин) — кытай бэлиитигэ уонна реформатора, Кытай Хомуньуус Баартыйатын диэйэтэлэ. Дэн хаһан даҕаны дойдуну салайар дуоһунаска олорботоҕо, ол эрээри 1970 сылтан 1990 сылга дылы Кытай дьиҥнээх салайааччыта этэ.<|endoftext|>
Куско
Ку́ско (, кечуа Qusqu, Qosqo) —  Перу соҕуруулуу-арҕаа өттүгэр баар куорат,  Куско регионун административнай киинэ уонна итинник аатта провинция. Олорор дьонун ахсаана — 319,4 тыс. киһи (2002).<|endoftext|>
Уайна-Пикчу (хайа)
Уайна-Пикчу (кечуа "Wayna Pikchu — «Эдэркээн хайа»") — Перуга баар хайа, кинини Урумамба өрүс эргийэр. Мачу-Пикчу үрдүнэн 360 миэтирэ дабайар ( муора үрдүнэн 2721 миэтирэ).<|endoftext|>
Гюго Виктор
Викто́р Мари́ Гюго́ ( ; 1802 олунньу 26 күнэ, Безансон —  1885 ыам ыйын 22 күнэ, Париж) — Франция суруйааччыта (поэт, прозаик уонна драматург), француз романтизмын сүрүннээччитэ уонна теоретига.  Француз академиятын (1841) чилиэнэ.<|endoftext|>
Дюранс өрүс
Дюра́нс (, ) — Франция куорат со5уруулуу-илинигэр сытар өрүс. Дюранс Үрдүкү Альпалартан Италия куорат чугастааҕы Шенайе хайа аттыттан саҕаланар уонна соҕуруу сытар Авиньоҥҥа баар Ронаҕа түһэр. Үрдүкү Альпалартан уонна Воклюзтан ураты, Дюранс Альпа Үрдүкү Провансатын департаменыгар түһэр. Дюранс үрдүгэр турар сүрүн куораттар— Бриансон, Амбрён, Систерон, Маноск, Кавайон. Биллэр салаалар— Юбей, Блеон, Вердон, Калавон, Жаброн уонна Гиль.<|endoftext|>
Нансен Фритьоф
Фри́тьоф Ве́дель-Я́рлсберг На́нсен (норв. Fridtjof Wedel-Jarlsberg Nansen;  1861 алтынньы 10 күнэ  —  1930 ыам ыйын 13 күнэ) — Норвегия  полюстааҕы  чинчийээччитэ, учуонай — зоология доктора, физическай океанография диэн саҥа билими төрүттээччи, политическай уонна общественнай диэйэтэл, гуманист, филантроп,  1922 сылга аан дойду Нобелевскай премиятын лауреата, элбэх дойду наҕараадатын ылбыт, ол иһигэр Арассыыйа гиэнин эмиэ.  Нансен аатынан географическай  уонна астрономическай эттиктэр  ааттаммыттар, ол иһигэр  Ый Хотугу полюһугар баар кратер.
Норвегия тутулуга суох буолуутун туруорсубута, Сэбиэскэй Арассыыйаны атын дойдулар билинэллэригэр элбэх сыратын уурбута, Волгаҕа хоргуйуу буолбутугар Европаттан көмө тэрийбитэ. Аан дойду бастакы сэриитин кэнниттэн тыһыынчанан дьону дойдутугар төннөрбүтүн, күрээбит дойдуларыгар олохсуйарга көмөлөспүтүн, дьылҕатын тупсарбытын иһин 1922 с. Нобель Эйэҕэ бириэмиэйтин ылбыта.<|endoftext|>
Кёрлиҥ
Кёрлинг (, от гэльск. curr) — муустаах болуоссакка хамаандаттан турар оонньуу. Икки хамаанда кыттыылаахтара биирдиилээн гранит таастан оҥоһуллубут анал тэрили мууска ойууламмыт сыалга дылы ыытыһаллар. Хас биирдии хамаанда түөртүү оонньооччулаах.<|endoftext|>
Рузвельт, Франклин Делано
Фра́нклин Делано́ Ру́звельт (, ; АХШ-га маннык инициалынан биллэр — ФДР ():  1882 тохсунньу 30 күнүгэр , , штат Нью-Йорк — 1945 муус устар 12 күнүгэр, , Джорджия) —  АХШ 32-ис бэрисидьиэнэ, XX үйэ бастакы аҥарын аан дойду түбэлтэтин сүрүн дьонноруттан биирдэстэрэ,  Дойду экономическай кризиһин уонна   иккис аан дойду сэриитин саҕана АХШ-ын салайбыт. Икки сылтан ордук талыллыбыт соҕотох Америка бэрисидьиэнинэ буолар .<|endoftext|>
Кыһыҥҥы Олимпиада
Кыһыҥҥы олимпиада — Норуоттар икки ардыларынааҕы олимпийскай кэмитиэт салайар 4 сыл иһигэр биирдэ ыытыллар кыһыҥҥы оонньуу көрүҥнэригэр норуоттар икки ардыларынааҕы бөдөҥ оонньуу. Кыһыҥҥы Олимпиада оонньуулара 1924 сылтан сайыҥҥы Оонньууларга эбии курдук ыытыллыбыттара. Сорох кыһыҥҥы спорт көрүҥнэрэ сайыҥҥы Олимпийскай оонньууларга өссө эрдэ 1908 уонна 1920 сылларга киирбиттэрэ. 1924 сылтан 1992 сылга диэри кыһыҥҥы Олимпиада сайыҥҥы кэмҥэ ыытыллар күннэригэр курдук ыытыллыбыта. 1994 сылтан кыһыҥҥы Олимпиада сайыҥҥы Олимпиадаттан ураты 2 сылынан эрдэлиир.<|endoftext|>
Шарлотта Рэмплинг
Шарлотта Рэмплинг Улуу Британия фотомодель уонна артыыс, биир супер-баай чүөчэ төрөөбүт күнэ 1946 от Олунньу 5 күнэ Стэрмер, Эссекс күоракка.<|endoftext|>
Гаврильев Иван Иванович
Гаврильев Иван Иванович — Саха өрөспүүбүлүкэтин бастакы үтүөлээх суруналыыһа, биллиилээх публицист уонна уопсастыбаннай диэйэтэл, «Кыым» хаһыат сүрүн эрэдээктэрэ (2008 сылтан).
1966 сыллаахха олунньу 21 күнүгэр Бүлүү улууһун Баппаҕаайытыгар төрөөбүтэ. Аармыйаҕа Монголияҕа сулууспалаабыта. Ол кэннэ Дьокуускайга СГУ-га саха салаатыгар үөрэммитэ. Онтон ыал буолан баран Ленскэй улууһун Бэтинчэтигэр баран учууталлаабыта. Аҕыйах сылынан куоракка көһөн кэлэн «Ил Түмэн» хаһыакка, СӨ Култуура министиэристибэтигэр сүрүннүүр исписэлииһинэн үлэлээбитэ. Онтон «Саха Сирэ» хаһыакка көспүтэ. Ити кэннэ «Ситим» медиа бөлөх, «Кыым» хаһыат хаттаан тэриллибитигэр икки сыл буолан баран 2004 сыллаахха онно көспүтэ.<|endoftext|>
Сымыйа
Сымыйа диэн олох көрдөбүллэригэр сөп түбэспэт албын быһаарыылар ааттаналлар.
Кырдьык уонна сымыйа “Туох барыта икки өрүттээх” диэн этиигэ сөп түбэһэллэриттэн дьон үксэ кырдьыгы тутуһар буоллахтарына аҕыйах да буоллар хаһан баҕарар сымыйыаччылар бааллар. Үгүс уустук боппуруостар кырдьыктара сымыйалара субу кэмҥэ ситэ биллибэттэриттэн олох сорох боппуруостарын таба быһааран туһаныы уустуктары үөскэтэр.
Сымыйалааһын бэйэтэ киһи оҥорор быһыыта буоларынан икки өрүттээх:
1. Билбэт буолан сымыйалааһын. Төһө эмэ кэминэн кырдьык биллэн тахсыар диэри сымыйалыы сылдьыахха сөп.
Кырдьыгы булуу уустугуттан дьон аан маҥнай үчүгэйдик иһиллэр сымыйаны итэҕэйэн кэбиһиэхтэрин сөп. Улуу Өктөөп өрө туруута кыайбыта уонна салайар былааһы дьадаҥыларга, үлэһиттэргэ биэрэн баран “Коммунизмы тутуоххут”, бары-барыта босхо буолуо диэн сымыйалаабыттара 74 сыллар кэннилэриттэн сымыйата дьэ биллэн тахсан бу былаас эйэлээхтик уларыйбыта.
Дьадаҥылар, үлэһиттэр былааһы ылыылара олус улахан саҥаны айыы буоларынан бары саҥаны айыылары “үчүгэйдэр”, биһиги “үчүгэйбит” диэн сымыйа үөрэҕи тарҕаппыттара.
2. Билэ-билэ сымыйалааһын. Киһи бэйэтигэр үчүгэйи оҥостор санаатыттан сымыйалыы сылдьыан сөп.
Тыл үөрэхтээхтэрэ саха дьонугар “Айыы диэмэ”, “Айыыны оҥорума” диэн үөрэх былыргыттан баарын билэ-билэ билигин да “айыы үчүгэй” диэн сымыйалыы сылдьаллар. (1,24).
Сахаларга “аньыы” диэн тыл баар диэн этэллэрэ, суруйаллара олус улахан сымыйа. Сахаларга “аньыы” диэн тыл былыр да суоҕа, билигин да суох буолара өй-санаа көрдөбүллэригэр сөп түбэһэр. Бу “аньыы” диэн тылы сэбиэскэй былаас кэмигэр өй-санаа үөрэҕин боппут кэмнэригэр айыы диэн тылы үчүгэй эрэ оҥоро сатааннар бэйэлэрин сыыһаларын саптынаарылар тыл үөрэхтээхтэрэ булан киллэрбиттэрэ. Оччотооҕу кэмҥэ мааныламмыт тыл үөрэхтээхтэрэ, суруйааччылар, учуонайдар, нууччалары быһалыы үтүктээччилэр ол сыыһаны көннөрбөккө билигин да салҕаан иһэллэр.
Киһи оҥорор быһыылара хаһан баҕарар икки өрүттэнэн тахсаллара хаһан да уларыйбат. Киһи оҥорор быһыылара хаһан баҕарар үчүгэй, туһалаах эбэтэр куһаҕан, туһата суох, буортулаах буолан тахсыахтарын сөп. (2,16).
Тугу эмэ оҥоруох инниттэн, эрдэттэн бу үчүгэйи оҥоробун диэн этинии бэйэтэ сымыйалааһын буолан тахсар. Айыыны оҥоруу аан маҥнай үчүгэйэ эбэтэр куһаҕана биллибэт уратылаах. Кэлин төһө эрэ кэминэн бу быһаарыллан таҕыстаҕына аны куһаҕан буолан хаалыан сөп.
Сахалар бу уратыны билэллэриттэн, киһи оҥорор быһыылара үчүгэй эбэтэр куһаҕан буолан тахсалларын быһааран айыы диэн тыл икки өрүттээх өйдөбүллээх. Бу быһаарыы хаһан да уларыйыа суоҕа. Айыы диэн тыл “ыы” диэн ытааһын дорҕоонунан бүтэрэ куһаҕана элбэҕин биллэрэр. (3,31).
Айылҕаны, сири-дойдуну, дьону, кыыллары, көтөрдөрү, үөннэри айыы таҥара айбыта диэн этии таһы-быһа сымыйа. Аныгы үөрэҕи-билиини баһылаабыт дьону итинник этэн албынныы сатааһын сиэрэ суох быһыы буолар.
Кырдьык хаһан баҕарар кыайар. “Кырдьык үрдүгэр сымыйа ыттыбат, арыы үрдүгэр уу дагдайбат” диэн өс хоһооно хаһан да уларыйбат. Олох салгыы баран истэҕинэ көрсүө, сэмэй, үлэни-хамнаһы кыайар, оҕолорун киһи быһыылаах буолууга кыра эрдэхтэриттэн иитэр дьон ахсааннара эбиллэн “айыы үчүгэй” диэн ол-бу айыыны оҥоро сатыыр, сыыһа-халты туттуналлара элбэх дьону хайаан да баһыйыахтара.
Туһаныллыбыт литература..
1. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.
2. Каженкин И.И. Үрүҥ айыы буолуу. - Дьокуускай: ГУ РИМЦ, 2006. - 88 с.
3. Каженкин И.И. Дорҕооннор өйгө-санааҕа дьайыылара. - Дьокуускай: ГБУ РС(Я) "Бизнес-инкубатор", 2013. - 108 с.<|endoftext|>
Өй араастара
ӨЙ АРААСТАРА
Киһи диэн тылбыт өй-санаа сайдыытын, тупсуутун, киһилии быһыыланар буолууну биллэрэн туттуллар буолбута олус ырааппыт. Ол иһин оҕо улаатан өйө-санаата сайдан, оҥорор быһыылара тупсан иһиитин бэлиэтээн киһи буолууну ситиһэр диэн этиллэр. Ол аата оҕо улахан киһи оҥорор бары быһыыларын табатык оҥорор буолбутун билинии буолар. (1,56).
Киһи өйө суох кыайан киһи буолбат. Өй баар буоллаҕына эрэ киһи буолуу, киһилии быһыылары оҥоруу кыаллар. Өйө суох киһи “Киһи курдук көрүҥнээх” эрэ буолуон сөп, “киһи буолбатах” диэн ааттанар уонна киһилии быһыылары кыайан оҥорбото быһаарыллар.
Дьон бары үчүгэйи, бэйэлэригэр туһалааҕы оҥоро сатыыллар. Өй үчүгэйи оҥорууга элбэхтик үлэлиир буоллаҕына, олох сайдыы суолугар киириэн сөп. Үчүгэйи уонна куһаҕаны оҥоруу диэн киһи өйө-санаата хайа диэки хайысхалааҕын быһаарарынан “Туох барыта икки өрүттээх” диэн этиигэ сөп түбэһэр. Ол иһин киһи оҥорор куһаҕан быһыыларын туспа арааран билии уонна олору тупсара, үчүгэй быһыыга уларыта сатааһын олоххо тупсууну оҥорор, куһаҕан быһыылар аҕыйыыларын үөскэтэр.
Өй таһыма, араастара киһи оҥорор быһыыларын хайдах оҥороруттан араарыллан биллэллэрин сахабыт тыла биллэрэр:
1. Тобуллаҕас. Түргэнник толкуйдаан, ырытан таба быһаарыыны ылынар кыахтаах. Сытыы өй диэн араастаныан сөп.
2. Өйдөөх. Билиини түргэнник ылынар, умнугана суох, олоххо таба быһаарыыны ылынар киһи өйдөөх диэн ааттанар.
3. Өй дириҥ буолуон сөп. Ырааҕы дириҥник ырытан, табатык быһааран олоххо туһанар киһи дириҥ өйдөөххө киирсэр.
Киһи оҥорор быһыылара хаһан баҕарар үчүгэйи эбэтэр куһаҕаны оҥоруу диэн икки аҥы арахсалларыттан өй тугу оҥороро эмиэ икки аҥы арахсар. Ол курдук өй үчүгэйи, туһалааҕы оҥоруу диэки салалыннаҕына элбэх саҥаны арыйыылары оҥорон, уларытыылары киллэрэн олоххо сайдыыны, тупсууну ситиһиигэ тириэрдэр кыахтаах. Онтон өйдөөх киһи куһаҕаны оҥоруу диэки салаллан хааллаҕына элбэх куһаҕаны оҥоруон, оҥорор содула улаатыан сөп. Ол курдук өйдөөх уоруйаҕы тутан хаайыы олус уустугун, ыараханын полиция үлэһиттэрэ ордук билэллэр.
Оҕуруктаах өй – кэтэх санаа, албастаах, үктэтиилээх өй. Баай киһи эһиилигэр эмиэ хамначчыт оҥостоору оҕуруктаах өйө киирэн, дэлэмсийэрин быһаарыахха сөп.
Киһилии өйө-санаата суох киһи сүөһү диэн ааттанарын бары билэбит, куруук тутта сылдьабыт. Ол аата өй араастара киһилии өй уонна сүөһү өйүн икки ардыгар халбаҥныыллар уонна “Туох барыта икки өрүттээх” диэн этиигэ сөп түбэһэллэр.
Хас киһи барыта өйдөрө-санаалара тус-туспалар. Аныгы наука быһаарыытынан 5-тэн 10 бырыһыаҥҥа тиийэ дьон өйдөрө атыттардааҕар арыыйда аҕыйах. Бу дьон олохторун олороллоругар атыттары үтүктэ, батыһа сатыыр күүстэрэ ордук улахан, ханнык баҕарар таҥараны итэҕэйиэхтэрин сөп. Баҕа санааларын аһара улаатыннаран тугу барытын таҥара айбытын курдук санааҕа киириэхтэрин уонна онтон көрдөһө сатыахтарын сөп.
Уһун үйэлэргэ үгүс дьон оҥорор бары киһилии быһыылара киһи быһыыта диэн олохсуйбут өйдөбүлү үөскэппиттэр. Сахалар өй арааһын киһи оҥорор быһыыларыттан сыаналаан холобурга ылынар киһилии быһыылаах киһи өйүгэр, оҥорор быһыыларыгар тэҥнээн көрөн быһаараллар.
Киһи быһыытыгар тиийбэт өй араастара манныктар:
1. Аппаала. Төйүҥү соҕуһуттан саҥаны арааран истибэккэ элбэхтик “аа” диэн ыйытан иһэр киһи аата.
2. Аҥала. Олоххо көрсүллэр туох эмэ уустук соҕус быһаарыыны кыайан ылыммат буолууну эбэтэр олус бытааннык ылыныыны аҥала киһи оҥорор. (2,43).
3. Акаары. Биирдэ эмэтэ киһи быһыытыгар сөп түбэспэт, сиэри таһынан, аһара барар быһыыны оҥорууну акаары киһи оҥоруон сөп. Акаары киһи атын киһи сымыйанан да этэрин итэҕэйээччи буолар.
4. Өй аҥардаах. Үгүстүк сыыһа-халты туттунар, киһи быһыытын, сиэри аһара барар быһыылары оҥорор, биирдэ эмэтэ эрэ киһилии быһыыны оҥоруон сөп.
5. Өйө суох. Ханнык да туһалаах быһыылары букатын кыайан оҥорбот киһи өйө суох диэн ааттанар.
Киһи өйө-санаата үс; буор, ийэ уонна салгын куттарга арахсар. Бу куттартан буор кут диэн киһи этин-сиинин быһаччы хамсатарга аналлаах өй-санаа буоллаҕына, сайдыыны ситиһэр өйүн-санаатын ийэ уонна салгын куттара үөскэтэллэр. Ийэ кут өйө киһиттэн суох буолан, баран хаалбат, онтон салгын кут өйө биир эмэ уустук бириэмэҕэ көтөн хаалар, суох буолан ылар уратылаах.
Киһи өйө икки тус-туспа куттарга мунньустар уонна тус-туспа өйдөөх-санаалаах буолууларыттан өйө-санаата уларыйыыта сахабыт тылыгар киирэн иҥмит. Киһи салгын кута быстах кэмҥэ көтөн ылыытыттан өйө уруккутуттан уларыйан ыларын, ийэ кута салайарын маннык этэн бэлиэтээбиттэр:
1. Өй баайыллар. Киһи быстах кэмҥэ салгын кута көтөн хаалыытыттан ийэ кутун салайыытыгар киирэн ылыыта баайыллар диэн ааттанар. Өй баайыллан ылыыта киһини сыыһа-халты туттунууга тириэрдиэн сөп. (3,46).
2. Өй бырахтарар. Салгын кут көтөн ылыытыттан биирдэ эмэтэ киһи быһыытын таһынан барар куһаҕан быһыыны оҥоруу бырахтарыы баарын биллэрэр.
3. Өй буккуллар. Сотору-сотору салгын кута көтөрүттэн сыыһа-халты быһыылары оҥорор киһи өйө буккуллан ылар диэн быһаарыыга сөп түбэһэр.
4. Өйө көппүт. Салгын кут көтөн хааллаҕына киһи киһилии быһыылары кыайан оҥорбот кэмҥэ киириитэ өйө көппүт диэн этиллэр. Арыгыны аһара иһэн эбэтэр наркотиктары туһаныыттан өй көтүүтэ билигин элбэхтик бэлиэтэнэр. (3,44).
Хаһан даҕаны ыалдьыам суоҕа диэн киһи быһа этинэр кыаҕа суох. Ыарыы киһи мэйиитигэр дьайыыта сыыйа-баайа эбэтэр соһуччу киирэн кэлиэн сөп. Өй уһун кэмҥэ ыарыыга ылларыыта саха тылынан маннык этиллэр:
1. Мэйиитэ эргийэр. Киһи сүһүөҕүн сүтэриитэ, сыыһа-халты хамсаныыта мэйии үлэтэ кэһиллиититтэн үөскүүр.
2. Тиийиммэт. Ыарыыттан өйө-санаата мөлтүүрүттэн оҥорор быһыылара киһи быһыытыгар кыранан тиийбэт буоллахтарына тиийиммэт диэн этэллэр.
3. Төбөтүнэн ыалдьар. Ыарыыта киирбит кэмигэр ханнык баҕарар быһыылары оҥоруон сөптөөх киһи буолар.
4. Иирбит. Киһи быһыытын букатын кыайан оҥорбот буолууга тиийэ буккуллубут, туспа көрүүгэ-истиигэ наадыйар кэмҥэ тиийбит киһи иирбит диэн ааттанар.
Эккэ-сииҥҥэ ыарыы үөскээһинэ киһи өйө-санаата айылҕаттан этин-сиинин харыстыырыгар күһэйэр аналлаах. Айылҕа киһи өйүн харыстаан мэйиини төбөнөн хаххалаабыт. Өй мэйиини араас доргуйуулартан, эмискэ хамсааһыннартан харыстыыра ирдэнэр.
Өй уонна ай диэн өй-санаа баспыт иһигэр, мэйиибитигэр үөскүүрүн быһаарар тылларбыт. Бу тыллар санааны быһаарар буоланнар куһаҕан өрүттэрэ араарыллан биллэрэ уустук. Ол эрээри хайа баҕарар киһи араас, ол-бу санаалары саныыра баа буолан бобуллар, тугу саныыра биллэр кыаҕа билигин суох. Ол иһин сахалар «Киһи эриэнэ иһигэр, ынах эриэнэ таһыгар» диэн киһи ханнык өйдөөҕө-санаалардааҕа биллибэтин быһааран этэллэр. Араас элбэх куһаҕан да санаалардаах, дьону албынныы да сылдьар киһи олорун атыттарга биллэрбэккэ эрэ, бэйэм үчүгэйбин диэн этинэ сылдьар кыахтаах.
Өй киһи төбөтүн иһигэр мэйиигэ үөскүүр, ол иһин төһө баара киһини таһыттан көрүүгэ аан маҥнай биллимиэн сөп. “Харах – өй-санаа сиэркилэтэ” диэн этии өй баарын быһаарыыга харах көрүүтүн суолтата улаханын биллэрэр.
Сахалар олус былыргы кэмнэргэ өй араастарын барыларын быһаараннар тылбытыгар киллэрбиттэрин туһаныахпыт этэ.
Туһаныллыбыт литература.
1. Каженкин И.И. Киһи буолуу. – Дьокуускай: Издательский дом “Якутия”, 2005. – 80 с.
2. Афанасьев П.С. Саха тылын быһаарыылаах кылгас тылдьыта. – Дьокуускай: Бичик, 2008. – 680 с.
3. Каженкин И.И. Кут-сүр үөрэҕэ. – Дьокуускай: Бичик, 2004. – 128 с.<|endoftext|>
Албыҥҥа акаары бараммат
Үрүҥ айыылартан ылынар билиибитигэр албыҥҥа акаары бараммат диэн өс хоһооно баар. (1,66). Бу этиигэ албын аан маҥнай истэргэ үчүгэйинэн, минньигэһинэн үчүгэйи эбэтэр куһаҕаны кыайан араарбат киһи өйүн-санаатын буккуйуон сөбүн биллэрэр.
Албыҥҥа киирэн биэрэр киһи акаары диэн ааттанар. Үрүҥү, хараны кыайан араарбат буолуу албыҥҥа киирэн биэриини үөскэтэр. Биир киһи үчүгэйи эбэтэр куһаҕаны оҥорон кэбиһэр кыаҕын кыайан арааран билбэттэн тыл үөрэхтээхтэрэ уонна суруйааччылар оҥорбут “айыы үөрэҕин” албыныгар саха дьонун сорохторо киирэн биэрэн сылдьаллар.
Сымыйалааһын албыннааһыны үөскэтэр. Үчүгэй буолуо диэн сымыйанан этэн албыннааһын дьоҥҥо биирдэ эмэтэ харыстыыр аналланан туһалаатаҕына, куруук албынната сылдьыы өй-санаа сайдыыта итэҕэһин, тиийбэтин, чахчы акаары буоларын биллэрэр.
Албыҥҥа киирэн биэрэри ким да сөбүлээбэт. Албынныы сатаатахха хомойуон, хоргутуон сөбүн тэҥэ, аны итэҕэйбэт буолан хаалыан сөп. Албын хойутаан да буоллар хайаан да арыллар уратылааҕын тыл үөрэхтээхтэрэ билиэхтэрэ этэ.
Олоххо дьону албыҥҥа киллэрии холобурдара бааллар. Элбэх дьону албынныырга, албыҥҥа киллэрэргэ ханнык эрэ, хаһан да ситиһиллибэт сыалы итэҕэтэн биэрии улахан туһалаах. Кэлэр көлүөнэ дьон “коммунизмҥа”, бэлэмҥэ олоруохтара диэн Сэбиэскэй Сойуус дьадаҥы дьонун барыларын албыннаабыт былаас 74 сыллар кэннилэриттэн албына биллэн тахсан Россияҕа эстибитэ.
Сахалар былыр-былыргыттан таҥара итэҕэллээхтэр. Билигин бэйэлэрэ итэҕэллээх буолуохтарын баҕарар саха дьонун барыларын тыл үөрэхтээхтэрэ элбэх сыыһалардаах “айыы үөрэҕин” айан, ол көмөтүнэн албынныыллар. Сахаларга төрүт суох “аньыы” диэн тылы булан туттуллууга киллэрэ сатаан саха дьонун барыларын албынныы сатыыллар. (2,18). Бу "аньыы" диэн сахаларга суох тылы булан саха тылын алдьаталлар, өй-санаа өйдөбүллэрин буккуйаллар.
Оҕо ийэ кута “хантан эрэ халлаантан түһэр” диэн саха дьонун барыларын албыҥҥа киллэрдилэр. (3,12). Бу албыннарыгар төрөппүттэри үктэтэннэр оҕолорун кыра эрдэхтэринэ үчүгэй үгэстэргэ, бэрээдэккэ, көрсүө, сэмэй буолууга аанньа ииппэттэриттэн, үөрэппэттэриттэн эдэрдэр бэрээдэги кэһиилэрэ, араас буруйу-сэмэни оҥороллоро элбээн иһэр.
Оҕо ийэ кута кыра эрдэҕиттэн аан маҥнай саҥаны билбититтэн, үгэстэри үөскэтиниититтэн хомуллан үөскүүрүн төрөппүттэр билиэхтэрэ этэ. (4,83). Кыра эрдэҕиттэн үчүгэй үгэстэрэ иитиллибит, үөрэтиллибит оҕо улаатан да баран киһи быһыытыгар сөп түбэспэт быһыылары оҥороро аҕыйыырын төрөппүттэр туһаннахтарына табыллар. Оҕо кыра эрдэҕинэ үөскээбит ийэ кута оҥорор быһыытын хаһан баҕарар хонтуруоллуур.
“Ыы” диэн ытааһын дорҕоонунан бүтэр айыы диэн киһи тугу, ханныгы оҥорорун быһаарар тыл бэйэтэ үчүгэйи дуу, куһаҕаны дуу оҥорору холбуу ылан быһаарара хаһан да уларыйбат. (5,31). Тыл дорҕооннорун дьайыыларыттан үөскүүр өйдөбүлэ хаһан да уларыйбат. Саха үлэһиттэрэ тыл үөрэхтээхтэрин албыннарыгар киирэн биэрбэттэр, акаары буолбаттар. Айыы диэн куһаҕана элбэх тылы төһө да араастаан муҥнанан минньигэстик саҥара сатаабыт да иһин, куһаҕана онтон аҕыйаабат, хаалан хаалбат. Киһи үчүгэйи оҥоробун диэн санаатыттан оҥоро охсубут быһыыта куһаҕан буолан хаалара элбэх.
Өлбүт дьон өйдөрө-санаалара Үөһээ дойдуга айыы буолан сылдьалларыттан, онно угуйалларыттан, эдэрдэр айыы буола сатаан бэйэлэригэр тиийинэллэрэ элбиир.
Билигин саха дьонугар тыл үөрэхтээхтэрин албыннарын арыйан билиннэрии кыалла илик. Ол барыта саха дьоно итэҕэллээх буолуохтарын баҕаралларыттан итинник сыыһаҕа киирэн биэрэллэриттэн тутулуктаах. Киһи таҥаралар, Күн таҥара итэҕэлэ бары сахалар таҥара үөрэхтэриттэн сайдыбыттар.
Сэбиэскэй былаас “айыы үчүгэй” диэн сыыһа үөрэҕин салҕаан иһэр тыл үөрэхтээхтэрэ, учуонайдар уонна суруйааччылар урутаан түһэн элбэх сыыһалардаах “айыы үөрэҕин” айаннар, таҥара итэҕэлин тарҕаныытыгар буккууру киллэрэн сылдьаллар. (6,60).
Туһаныллыбыт литература..
1. Саха таабырыннара, өс хоһоонноро чабырҕахтара / хомуйан оҥордо И.К.Попов. – Дьокуускай: Бичик, 2006. – 112 с.
2. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.
3. Баппаҕай Д.М. Киһитийии. – Дьокуускай: Бичик, 2012. – 160 с.
4 Каженкин И.И. Кут-сүр үөрэҕэ. – Дьокуускай: Бичик, 2004. – 128 с.
5. Каженкин И.И. Дорҕооннор өйгө-санааҕа дьайыылара. – Дьокуускай: ГБУ РС(Я), 2013. – 108 с.
6. Каженкин И.И. Үрүҥ айыы буолуу. – Дьокуускай: ГУ РИМЦ, 2006. – 88 с.<|endoftext|>
Wii U
Wii U ("Вии У", "Вай Ю"), оонньуу приставката, 2011 сыллаахха күн сирин көрбүтэ, Nintendo хампаанньа оҥоһуга буолар. Билиҥҥи туругунан (20.02.2016) Аан Дойдуга (Саха Сиригэр эмиэ) Xbox One, Xbox 360, PS4 конкурена буолар. Урукку версията - Wii диэн.<|endoftext|>
Иччи
Иччи диэн кыыллар эбэтэр дьон өйдөрө-санаалара, куттара ханнык эрэ бэлиэ миэстэҕэ сыстан сылдьаллара ааттанар.
Сахалар былыр-былыргыттан олорор сирдэрин Орто дойду диэн ааттыыллар. Орто дойдуга күнүс сырдаан, онтон түүн хараҥа сабардаан сырдык уонна хараҥа бэйэ-бэйэлэрин хардары-таары солбуйсан биэрэн иһэллэр. Бу дойдуга айыы аймахтара олороллор уонна олус үгүс эҥин элбэх иччилэр бааллар. Саха дьоно айыы аймахтарынан ааттаныылара хайа эрэ, ыраах, чугас аймахтара өлөн, өйө-санаата айыы буолан Үөһээ дойдуга сылдьарын билинэллэрин, кинилэри ытыктыылларын, үөрэхтэрин-билиилэрин тутуһалларын биллэрэр.
Айылҕа бары ото-маһа, үөннэрэ-көйүүрдэрэ, көтөрдөрө, кыыллара уонна дьоно-сэргэтэ барылара биир көстүбэт ситиминэн холбуу баайылла сылдьалларын киһи-аймах ситэ үөрэтэ илик. Арай былыргы сахалар «Аан дойдуну санаа тутан турар», "Киһини санаата салайар" диэн этиилэрэ бу туга-ханныга биллэ илик боппуруоска быһаарыыны биэрэр. Аан дойду санаа ситиминэн быыһа суох бүрүллэн турар. Дьон санаалара хайа диэки халыйар да, олох ол диэки салаллан барар.
Саха итэҕэлинэн туохха барытыгар иччи баар. Быһаарыылаах кылгас тылдьыкка иччини маннык диэн быһаараллар: Киһиэхэ үчүгэйи да, куһаҕаны да оҥоруон сөптөөх тыын. Уот иччитэ. Уу иччитэ, Тыа иччитэ. Аал уот оттон иччилэри аһаталлара. (1,82). Kиһи хараҕа эмиэ иччилээх: «Иччитэ суоҕунан көрүү» диэн этии өйө суох киһи мээнэнэн, мэндээриччи көрөрүн бэлиэтиир. Бу этии иччи суох буоллаҕына, өй суох буоларын чуолкайдаан биэрэр уонна иччи диэн ханнык эрэ өй-санаа буоларын бигэргэтэр. Сахалар өй-санаа мунньустуутун кут диэн ааттыыллар. Оччоҕо иччи диэн ханнык эрэ кут сылдьара быһаарыллар.
Психолог Карл Юнг быһаарбыт «Коллективное бессознательное» диэн өйдөбүлүгэр былыргы олорон ааспыт дьон өйдөрө-санаалара мунньуллан сылдьаллар. (2,84). Бу өй-санаа мустубут сирэ сахалар ойууннарын Үөһээ дойдуларыгар сөп түбэһэрэ оруннаах. Ойуун кыыран өйө көппүт кэмигэр киирдэҕинэ өйө-санаата Үөһээ дойдуга тахсар. Ойуун Үөһээ дойдуга таҕыстаҕына эбэтэр тиийдэҕинэ онно баар айыылартан ыйыталаһан инники туох буоларын билэр. Ол дойдуга былыргы дьон куттара баалларыттан ойуун туох быһыы буоларын ыйыталаһар. Ойуун араас манньалары биэрэн куттар санааларын көннөрдөҕүнэ, инники туох буолаары турарын этэн биэрэллэрин истэн дьоҥҥо тириэрдэр.
Былыргы сахалар итэҕэллэринэн туох баар барыта; от, мас, сир-дойду, тыынар-тыыннаахтар иччилээхтэр. Саха дьоно иччилэр баалларын билигин да итэҕэйэллэр уонна ыксаатахтарына олортон күүс-көмө, тирэх көрдүүллэр. Кинилэр санааларыгар Аан дойду иччитэ Аан Алахчын хотун туох баар тыынар-тыыннааҕы барыларын көрөр-истэр уонна харыстыыр, кэмэ кэллэҕинэ көмүскүүр кыахтаах.
Иччилэр тустарынан өйдөбүллэр сахалар кут-сүр үөрэхтэрин кытта сибээстээхтэр. Кут-сүр үөрэҕин быһаарыытынан бары тыынар-тыыннаахтар буор уонна ийэ куттаахтар. Дьоҥҥо эбии өссө салгын кут үөскээн сайдар.
Кыыллар бэйэлэрин олохторун устатыгар ийэ куттара сайдан иһэр. Бу кыыллар өллөхтөрүнэ ийэ куттара арахсан тыыннаах эрдэҕинэ сылдьыбыт сирдэринэн сылдьыан сөп. Кыыллар куттарын уонна дьон киэннэрин эмиэ илэ көрсүтэлиир дьон элбэхтэр. Былыргы дьон уонна кыыллар куттара иччилэр диэн өйдөбүлү үөскэтэллэр. Иччи диэн хаһан эрэ өлбүт киһи дуу, кыыл дуу буор эбэтэр ийэ кута буолар. Бу кут туох эмэ малга, эҥиҥҥэ иҥэн хаалыан эмиэ сөп.
Урут олоро сылдьыбыт киһи кута уһуннук олорбут дьиэтигэр-уотугар иҥэн хаалан бу дьиэ иччитэ буолар. Дэҥҥэ, оһолго түбэһэн хайаҕа, тыаҕа өлбүт киһи кута хайа иччитигэр, тыа иччитигэр кубулуйар. Быстах өлүүгэ түбэһэн өлбүт дьон куттара Үөһээ дойдуга кыайан тахсыбаккалар, оннуларын булбакка эрэйи көрөллөр. Быстах өлүүгэ түбэһэн өлбүт дьон кыахтаах, күүстээх куттара, атын дьоҥҥо билиннэхтэринэ эрэ иччи диэн ааттаналлар. Сэһэн Боло суруйбутунан аатырбыт-суолурбут иччилэри кэлин айыы диэн ааттыыр буолбуттар. Иччилэри айыы диэн ааттыылларын Курууппа ойуун эмиэ бэлиэтиир. Өлбүт дьон куттара айыы диэн ааттанара бигэргэтиллэр.
Сахалар итэҕэллэрэ иччилэри итэҕэйииттэн үөскээн-сайдан тахсар. Ханнык баҕарар иччи диэн бу урут тыыннаах сылдьыбыт харамай кута сылдьар дии саныыллар. Киһи салгын кута көтөн, этиттэн-сииниттэн арахсан «Өйө көтөн» хааларын сахалар былыргыттан билэллэр. Өй көтүүтэ киһи салгын кутун кытта сибээстээҕин эмиэ быһаарбыттар. Былыргы ойууннар киһи өйө көтөн, этиттэн-сииниттэн араҕыстаҕына атын сиргэ, өлбүт дьон куттара сылдьар сирдэригэр тиийэн хааларын билбиттэр. Ити сири кинилэр былыргы кэмҥэ Анараа дойду, онтон кэлин Үөһээ дойду диэн ааттаабыттар.
Сахалар билигин даҕаны Сир дойду иччилэригэр итэҕэйэллэр, иччилэри харыстыыллар. Кинилэр санааларыгар иччилэри тыыппатахха дьону эмиэ тыыппаттар. Биирдэ эмэ баалларын бэйэлэрэ да биллэрэллэр. Элбэх киһи быыһыгар «аһаҕас эттээх» дьон бааллара иччилэр чугас, тулабытыгар сылдьалларын туоһулууллар. Бу дьон ханнык баҕарар кэмҥэ бэйэлэрин санааларын түмнэхтэринэ иччилэри кытта илэ көрсөн сибээстэһиэхтэрин сөп.
Улахан кыахтаах, күүстээх иччилэр сөбүлээтэхтэринэ киһиэхэ көмөлөһөллөр. Көрөр сүөһүлэрэ ыалдьан барбыттарыгар Сир-дойду отун-маһын иччитин уонна Аал уот иччитин Бырдьа Бытыгы ааттаан-суоллаан туран аһатан көрдөспүттэригэр сүөһүлэрэ ыалдьаллара тохтообут, этэҥҥэ дьылы туораабыттар. (3,85). Иччилэргэ анаан бэлэх-туһах биэрии, уоту аһатыы кинилэр харысхалларыгар киирии бэлиэтэ. Сир дойду иччитэ дьахтар, Ахтар Айыы Алам Дахсым хотун. Кини олорор сирэ биллибэт буолан баран, кини сир үрдүгэр, сир кырсыгар олорор буолар. (4,15).
Уу иччитэ уу саамай дириҥэр олорор. Кини таҥастааҕа-саптааҕа биллибэт. Илим, муҥха, ардьа, туу симэхтээх. Барыта уу булдун сэбэ симэхтээх. Бэйэтэ сүдү улахан дьахтар буолар. Куруутун хотунунан аатырар. «Эбэ хотун» диэн буолан иһэр. Кини оҕустаах. Оҕуһа улахан, мыылай маҥан. Ууга уһуктааҕы түһэрбэттэр уонна туох сэптэрин барытын күөл диэки айахтаабаттар. Айахтаатахха ороһуйа көрөр. Ол быһаҕы эҥини ууга түһэрдэххинэ, уһугунан хайа миэстэтигэр түһэр да, онон эн ыалдьыах тустааххын. Уу иччитин ахтарга чугас турар тииккэ бэлэх ыйанар уонна тиит анныгар уот оттон ас биэрэллэр. (4,27).
Иччилэр биирдэ эмэ туох баҕарар көрүҥүн ылынаннар киһиэхэ көстүөхтэрин сөп:
- Биир киэһэ эбэм уҥуоргу өттүгэр тыылана сылдьан хомус быыһыгар күөлүм иччитэ хара ыт буолан тахсан олорорун көрбүтүм. Күөл иччитэ сүдү оҕус буолан, муоһунан күөл мууһун хайа солуур дииллэрэ былыргы дьон, ол этэллэрэ кырдьык эбит буоллаҕа. Эмээхсиним өлөр кыһыныгар эбэм мууһа туоратынан күөрэлэммит этэ. Нэһилиэктэн киһи өллөөрү гыннаҕына, ол курдук гынар. (5,17).
Саха дьоно былыр-былыргыттан дьиэ туттан олорор сирдэрин олус кыһанан талаллар этэ. Дьиэ туттар сири талыыга туттуллар араас билгэлээһиннэрэ, алгыстара-туомнара туспа үөрэх буолар этэ. Дьиэ турар сирин иҥнэритэ илин эбэтэр соҕуруу диэки буоларын ордороллор. Балаҕан дьиэ тутталларыгар арҕаалыы-соҕуруу баҕанатын төрдүгэр сылгы сиэлин уураллар. Сиэл уурдахха бу баҕана төрдүгэр дьиэ иччитэ олохсуйар дии саныыллар. (6,22).
Оттуу киириэхтэрин иннинээҕи күн уот оттон, ас биэрэн сирдэрин-дойдуларын аһаталлар. (6,55). Сир-дойду иччитин аһаттахха ханнык баҕарар үлэ-хамнас табылларыгар олук ууруллар. Бэйэ кэлбитин биллэрбэккэ, уот оттон иччилэри ахтан аһаппатахха, бэрт боростуой да дьыала табыллыбакка үлэ-хамнас атахтанар түбэлтэлэрэ биллэллэр. Алааска от оҕустара кэлээт, тиэтэйбит санаатыгар, биирдэ эмэтэ эргийэ түһэн баран эбиэттиэххэ диэбит киһи төҥүргэһи көрбөккө тракторын хотуурун тосту тартаран кэбиспитэ эмиэ биллэр.
Киһи ханна да сырыттаҕына иччилэр көрө-истэ сылдьаллар, сөбүлээтэхтэринэ кыахтара баарынан көмөлөһөллөрө эмиэ сэрэйиллэр. Уһуннук айаннаан иһэн массыынатын уруулун тутан олорон утуйан хаалбыт киһи хата, суол муостатын кытыытыгар туруоруллубут остоолбону тосту көтүтэн, ол тостор тыаһыттан уһукта биэрэн, өрүһүнэн, уруулун эрийэ тута охсон, массыынатын суолга киллэрэн көҥүскэ түһэриттэн быыһаммыта эмиэ баар.
Киһи иччилэргэ сыһыанын В.Тарабукин «Элэмэс кулунчук» диэн кэпсээнэ быһаарар. Биллибэт кулунчукка үтүө сыһыанын көрдөрөн, аһатан-сиэтэн сынньаппытыгар махтанан иччилэр көмөлөрүнэн Ньукулай сылгыларын туруктара көнөн, бэйэтин үлэтэ-хамнаһа тупсубута бу кэпсээҥҥэ суруллар. (7,7).
Дьиэ иччитэ сөбүлээбэтэх киһитин сүгүн хоннорботун, оннооҕор таһырдьа ылан быраҕарын туһунан кэпсээннэр эмиэ элбэхтэр. (8,7).
Иччилэр тустарынан бары быһаарыылары түмнэххэ, иччи диэн киһи дуу, кыыл дуу буор эбэтэр ийэ кута эбит. Бу кут киһи дуу, кыыл дуу өлбүтүн кэннэ этиттэн-сииниттэн арахсан туспа баран хааллаҕына иччи диэн буолар. Иччи урут олорбут, сылдьыбыт сириттэн ханна да ыраах баран хаалбат, чугаһынан көрө-истэ сылдьар. Буор кут иччитэ киһи уҥуоҕун аттыгар сылдьара бэлиэтэнэр. Иччи Айылҕаҕа үөскүүр араас эттиктэргэ иҥэн сылдьара эмиэ элбэх. Сахалар туох барыта иччилээх диэн этэллэрэ итинник дакаастанар. (9,16).
Саха дьонун итэҕэллэрэ иччилэргэ итэҕэйии, олору харыстааһын буолар. Кыахтаах, дьоҥҥо көмөлөһөр, үчүгэйи оҥорор иччилэри таҥара оҥостон үҥүү саха дьонугар тарҕаммыт.
Айылҕа бары көрүҥнэригэр баар иччилэри итэҕэйии, Айылҕаҕа харысхаллаахтык, сиэрдээхтик сыһыаннаһары үөскэтэр. Айылҕа уларыйбакка, алдьаммакка-кээһэммэккэ уруккутун курдук турдаҕына дьон-сэргэ олоҕо туруктаах буолуо диэн этиини сахалар былыргыттан билэннэр олохторугар билигин даҕаны туһана сылдьаллар. (10,71).
Туһаныллыбыт литература..
1. П.С.Афанасьев, П.А.Слепцов, В.И.Лиханов и др. Саха тылын быһаарыылаах кылгас тылдьыта.- Дьокуускай: «Бичик» нац. кинигэ кыһата, 1994.- 264 с.
2. Г.В.Врублевская. 5 уроков по толкованию снов. Санкт-Петербург: «СМИО Пресс», 1998.- 320 с.
3. И.С.Прудецкай. Сиринэн, тыанан сиэттиһэн... Дьокуускай: «Бичик» нац. кн. кыһата, 1994.- 96 с.
4. Н.Н.Яковлев. Курууппа ойуун көрүүлэрэ. Дьокуускай: «Бичик» нац. кинигэ кыһата, 1993.- 56 с.
5. Сүүрбэһис үйэ кэпсээнньиттэрэ: Саха прозаиктарын айымньыларын антологията. Дьокуускай: «Бичик», 2000.- 352 с.
6. В.Ф.Трощанскай. Наброски о якутах Якутского округа. Под ред. и прим-ми Э.К.Пекарского. Казань: Типография Императорского Университета, 1911.- 144 с.
7. «Эдэр саас» хаһыат. 19.7.2000.
8. «Эдэр саас» хаһыат. 7.3.2001.
9. "Туймаада" хаһыат. №293. 25.02.2016.
10. Каженкин И.И. Орто дойду олоҕо. - Дьокуускай: 2019. - 158 с.<|endoftext|>
Көрдөбүл
Көрдөбүл диэн киһи бэйэтин өйүнэн-санаатынан салайтаран толоруохтаах быһыылара ааттаналлар.
Олох сайдан, өй-санаа тупсан, уларыйан, дьон-аймах үксээн иһиитэ киһиэхэ араас көрдөбүллэр элбээн, кэҥээн иһиилэригэр тириэрдэр. Киһи тыа быыһыгар биир эмэ буолан сылдьар эрдэхтэринэ, ханнык да эбии көрдөбүллэр суох этилэр. Билигин киһиэхэ, дьону кытта бииргэ олорууга, үлэҕэ-хамнаска, үөрэххэ аналлаах, хайаан да тутуһуллуохтаах көрдөбүллэр элбээн иһэллэр. Бу көрдөбүллэри халбаҥнаабакка толорор оҕо киһи буолууну ситиһэр уонна киһи быһыылаахтык биирдэ бэриллэр олоҕун олорор кыахтанар.
Көр диэн хараххынан көр, үөрэҕи, билиини көрөн иҥэрин диэн баҕа санааны тириэрдии буолар. Бу тыл кими, тугу эмэ харай, дьаһай, бэрий диэн эмиэ өйдөбүллэрдээҕин тэҥэ, көрү-нары, оонньуулары көрүүнү эмиэ биллэрэр.
Көрдөө диэн кими-тугу эмэ булаары ирдээ, эккирэт уонна кимтэн эмэ тугу эмэ ирдээ, модьуй диэн өйдөбүллээх. (1,231).
Көрдөө диэн тугу эмэ булуу-талыы, ыйыталаһыы аата. Оҕо улаатан иһэн ону-маны барытын көрдөөн иһэрэ эбиллэн иһэр. Оҕо көрдөөбүтүн барытын төрөппүтэ тук курдук толорон иһэр буолуута, оҕото онно үөрэнэн хаалыытыгар, көрдөөһүнэ ордук эбиллэригэр тириэрдэрэ, бэлэмҥэ үөрэнэн хаалыытын үөскэтиэн сөп. Төрөппүт оҕо көрдөөтөҕүн аайы тутатына толорон испэккэ, кэтэһиннэрэн, баҕа санаатын үөскэтэн баран биэрдэҕинэ, соннук үгэс үөскээһиниттэн, кэлин бэйэтэ ону оҥороругар олук ууран биэрэн туһалыыр.
“Көрдөөбүт көмүһү булар” диэн өс хоһооно булууга-талыыга баҕа санаа баар буоллаҕына эрэ туоларын быһаарар. Аан маҥнай баҕа санааны үөскэтинии киһиттэн ирдэнэр. Үтүөнү, үчүгэйи оҥорор баҕа санаалардаах киһи таҥаралаах киһи диэн буолар. Көрдөөһүн кыһаныыны, хамсааһыны, ханнык эрэ үлэни оҥорууну биллэрэринэн туһалаах үлэни үөскэтэр.
“Туох барыта икки өрүттээх” диэн этиигэ сөп түбэһэн көрдөөһүн аһара барыыта “Көрдөөбүккүн ылыаҥ” диэҥҥэ тиийэн хааллаҕына, кэһэйии, онно-манна түбэһии кэлэр. Этиһэ-охсуһа сатыыр киһи хаһан эрэ бэйэтэ оннукка түбэһэрэ ити этиинэн бигэргэнэр. Бу уларыйыы көрдөөһүн аһара барыыта күүс дьайыыта, ирдэбил үөскээһинин биллэрэр.
Тугу эмэ булууга-талыыга, көмөҕө наадыйар бэйэ баҕа санаатын атыттарга биллэрии көрдөһүү диэн ааттанар. Көрдөһүү ким, хайдах көрдөһөрүттэн быһаччы тутулуктаах, күүһэ кыратынан туолбакка хаалыан эмиэ сөп. Тылынан этиллэр көрдөһүү хайдах этиллэриттэн, дорҕоонноруттан ордук улахан тутулуктааҕын көрдөһө үөрэммиттэр билэн ордук таба туһаналлар.
Көрдөбүл диэн көр диэн төрүттэн үөскээбит тыл. Бу тыл өй-санаа сайдыытын, көрүүттэн үөрэҕи ылыныытын уонна олору бэйэтин санаатынан, кыаҕынан толоруутун быһаарар. Көрөн, истэн үөрэнии өй-санаа ситиһэр үөрэҕэ. Өй-санаа быһаарыыларын киһи бэйэтэ ылынан толоруута, күүһүнэн дьайыыта көрдөбүл туолуутун үөскэтэрэ өй-санаа киһини баһылаан салайарын, күүс онно көмөлөһөөччү буоларын биллэрэр.
Суолга туруоруллубут знактар суоппардарга аналлаах көрдөбүллэри биллэрэллэр. Олору суоппар хайаан да толороро ирдэнэр. Көрдөбүл өйгө-санааҕа олоҕурарыттан суол быраабылаларын толорбот суоппардарга ирдэбил, күүс дьайыыта үөскүүр.
Быраабылалары кэһии төһө улаханыттан көрөн сэрэтии, ыстараап эбэтэр массыына ыытарга бырааптарын былдьааһын туттуллар.
Киһи элбэх араас быһыылары оҥорор. Киһи оҥорор быһыылара туһата суохтарынан уонна туһалаахтарынан көрөн икки аҥы арахсар буоллахтарына, субу кэмҥэ оҥоруллумуохтарын сөбүттэн уонна хайаан да оҥоруллуохтаахтарынан көрөн эмиэ икки аҥы арахсаллар.
Киһи хайаан да оҥоруохтаах быһыыларыттан көрдөбүл үөскээн тахсар. Киһи буолуу бэйэтэ араас элбэх көрдөбүллэрдээх, киһи быһыытын, сиэри тутуһууну, аһара барбаты, бэйэни туттунууну, кыанары эрэйэр. Оҕо улаатан иһэн олору барыларын тутуһар, толорор буоллаҕына эрэ киһи буолууну ситиһэр, киһи быһыылаахтык олоҕун олорор кыахтанар.
Өй-санаа көрдөбүллэрэ субу кэмҥэ сымнаҕастар, толорумуохха эмиэ сөп курдуктар. Бу көрдөбүллэр киһиэхэ элбэхтик, хос-хос дьайыыларыттан үгэс буола кубулуйдахтарына эрэ, киһи олору бэйэтэ, таһыттан ыгыыта, этэн биэриитэ суох толоро, олоҕор тутуһа үөрэнэринэн аан маҥнай оҥоро үөрэниигэ сымнаҕас курдуктар.
“Айыы диэмэ”, “Айыыны оҥорума” диэн өй-санаа көрдөбүллэрин толорбот буолууттан ирдэбил үөскээн тахсара төрөппүттэр оҕолорун өйдөрүн-санааларын харыстаабаттарыттан, аһара туттунуулары оҥорон эдэр олохторун кылгаталларыгар тириэрдэр. (2,124).
Өй-санаа көрдөбүллэрин толорбот буолуу холобурдарын массыынанан айаннааһынтан булуу ордук итэҕэтиилээх. Суол быраабылаларын көрдөбүллэрэ массыынанан айаннаан иһэр киһиэхэ суол знактарын, ойууларын көрүүттэн үөскээн, олор көрдөбүллэрин толорорун ирдииллэр. Айыыны оҥоро сатыыр киһи атыттардааҕар түргэнник, суол быраабылаларын тутуспакка, ураты киһитин билинэн айанныыра араас абаарыйалар элбииллэрин үөскэтэр. Билигин Россия суоппардара айыыны оҥоруу ыарыытыгар ыллараннар суол знактарын, ойууларын көрөн, тутуһан айаннаабаттарын, өй-санаа көрдөбүллэрэ субу кэмҥэ сымнаҕастарын иһин толорботторун киһи өлүүлээх абаарыйалар элбээн иһэллэрэ биллэрэллэр.
“Сытар полицейскай” диэн массыына сылдьар суолугар анаан-минээн оҥоруллар сэттэ сантиметр үрдүктээх мэһэй, массыынанан түргэнник кэллэххэ, көлүөһэттэн охсон айаннаан иһэр түргэни кыччатары модьуйар. “Сытар полицейскай” диэн күүс дьайыыта буолан, ордук туһалаахтык дьайара бигэргэтиллэн, куорат суолларыгар эмиэ элбээн эрэллэр. Бу, күүс дьайыылара элбээн иһиилэрэ, дьон төһө да үрдүк үөрэхтэммиттэрин иһин өй-санаа оҥорор көрдөбүллэрин толорботторо дьайыыта мөлтөҕүттэн тутулуктааҕын, күүскэ билигин да кыаттарарын биллэрэр.
Билигин суоппардарга суол быраабылаларын тутуспат иһин ыстараап улаатыыта өй-санаа көрдөбүллэрин толорбот буолууну аҕыйатар сыаллаах. Ирдэбил, ыстараап ыараабытын кэнниттэн бэрээдэги кэһээччилэр, суол быраабылатын тутуспаттар биллэрдик аҕыйаатылар диэн этэллэр. Бу этии өй-санаа күүскэ чахчы кыаттарарын биллэрэрин тэҥэ, өйү-санааны туһалаах, сайдыыны, тупсууну аҕалар өттүгэр күүс эрэ илдьэрин, ол диэки хамсатарын быһаарар. Төһө да өй-санаа баарын иһин күүһэ суох, сайдыы, тупсуу суох буолар.
Өй-санаа ханнык да күүһэ суоҕа хаһан баҕарар биллэриттэн, аҥардастыы өй-санаа дьон олоҕор туһата кыра. Сайдыы, үөрэх олоххо чэпчэкини, сымнаҕаһы батыһыыга ыҥырарыттан, оннук өй-санаа дьону мөлтөтөр, күүһэ-кыаҕа суох буолууларыгар тириэрдэр, сайдыыны, тупсарыыны аҕалбат. Аҥардастыы өй-санаа, үөрэх дьоҥҥо халыйыыны, мөлтөөһүнү үөскэтэр. Сэбиэскэй былаас кэмигэр аҥардастыы үөрэҕи эрэ өрө тутуу аһара барбытынан үлэ-хамнас хаалыыта үөскээбититтэн бу былаас бэйэтэ эстибитэ.
Туһаныллыбыт литература..
1. Афанасьев П.С. Саха тылын быһаарыылаах кылгас тылдьыта. – Дьокуускай: Бичик, 2008. – 680 с.
2. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.<|endoftext|>
Ирдэбил
Ирдэбил диэн өй-санаа көрдөбүллэрин толорботоххо үөскүүр эппиэтинэс, модьуйуу ааттанар.
Ирдээ диэн кими, тугу эмэ суолунан батыһан көрдөө, эккирэт, кимтэн эмэ тугу эмэни иэстээ эбэтэр төлөбүрдэ көрдөө диэн киэҥ өйдөбүллээх. (1,200). Бу тыл ир диэн тылтан саҕаланыыта суола сойо илигинэ, өссө ириэнэх эрдэҕинэ, куһаҕан быһыы оҥорулларын кытта ирдээһин ордук табылларын көрдөрөр.
Ирдэбил диэн ким, туох эмэ тугу эмэ толорорун, тутуһарын модьуйуу, буруйу оҥорон баран күрээбит, саспыт киһини көрдөөһүн, эппиэккэ тардыы ааттанар. Өй-санаа санааҕа сымнаҕас курдук көрдөбүллэрин аанньа ахтыбат, тутуспат, толорбот буолуу ирдэбили, күүс дьайыытын үөскэтэр.
Ирдэбил диэн эт-сиин, күүс дьайыыта. Ким да сыыһа-халты туттунуом суоҕа диэн эрдэттэн этинэр кыаҕа суох. “Туох барыта икки өрүттээх” диэн этиигэ көрдөбүл уонна ирдэбил сөп түбэһэллэриттэн көрдөбүл туолбатаҕына ирдэбил тиийэн кэлэр. Киһи сыыһа-халты туттунуутун кэнниттэн туохтан эмэ кэһэйэрэ, туга эрэ табыллыбата ирдэбил тиийэн кэлбитин биллэрэр. Бу кэмҥэ ирдэбил ыстарааптан саҕаланан баран киһини уһуннук хаайыыга угууга тиийиэн сөп.
Ирдэбиллээх диэн салайааччыны, тойону эттэхтэринэ эппитин, соруйбутун толотторор кыахтаах киһини этэллэр. Ирдэбиллээх салайааччы үлэ-хамнас тэрилтэтин сайыннарыан сөп, онтон ирдэбиллээх төрөппүттэр оҕолоро бэрээдэктээх, үлэни-хамнаһы кыайар буола улаатар кыахтаналлар.
Өй-санаа уонна күүс кэмэ кэллэҕинэ бэйэ-бэйэлэрин солбуйсан биэрэллэр. Өй-санаа мөлтөх. Өй-санаа бэйэтэ күүһэ суоҕуттан, кыайбатыттан күүһү көмөлөһүннэрдэҕинэ эрэ табыллар, туох эмэ оҥоруллар кыахтанар, күүс көмөтүнэн хамсааһыны үөскэтэн сайдыыны ситиһии кыаллар.
Өй-санаа сымнаҕас курдук көрдөбүллэрин толорбот буолуу сымыйалааһын, албыннааһын хаһан эрэ син-биир арыллан ирдэбили үөскэтэн таһаарар. Элбэх дьону албыннааһын төһө улаханыттан тутулуктанан ирдэбилэ олус улахан буолар.
Элбэх сыыһалардаах “айыы үөрэҕэ” төрөппүттэри албыннаан оҕо ийэ кута хантан эрэ халлаантан түһэр диэн сымыйанан этэрэ сэти үөскэтэр. Оҕолор кыра эрдэхтэриттэн ийэ куттара үчүгэй үгэстэргэ иитиллибэккэлэр улаатан иһэн бэрээдэги кэһэллэрэ, буруйу-сэмэни оҥороллоро эбиллэн иһэр. (2,12).
Тыл үөрэхтээхтэрэ “айыы үөрэҕэ” диэн эрбэхтэн эмэн оҥоруллубут сымыйа үөрэхтэрэ “айыы үчүгэй”, “айыы буолуҥ” диэн этэрэ улаатан иһэр оҕолор ханнык эрэ айыыны оҥоро охсоору ыксыылларыттан, тиэтэйэллэриттэн сыыһа-халты туттуналлара элбээн куһаҕан быһыыны үксэтэллэр, айыы буолаары бэйэлэригэр тиийинэллэрэ элбиир. (3,18).
Сахалар оҕону кыра эрдэҕиттэн көрсүө, сэмэй буолууга иитэллэрэ, үөрэтэллэрэ билигин үөрэх министерствота “айыы үчүгэй” диэн сыыһа үөрэххэ халыйбытыттан хаалан сылдьар. Албын үөрэх сабыдыалынан айыыны оҥоро сатаан быстах быһыыга, былаҕайга биир эмэ оҕолорун былдьаппыт төрөппүттэр ирдэбиллэрэ албынныы сылдьааччылары хайаан да ситиһэн кэһэтэр.
Дьоҥҥо куһаҕаннык сыһыаннаһар, үөхсэр, охсуһар киһини туоратан, ыстарааптаан баран хаайыахтарын сөп. Өссө улахан куһаҕаны оҥоруу ирдэбил кытаатан, хаайыы уһаан биэриитигэр тириэрдэн иһэр. Киһини өлөрүү саамай кытаанах ирдэбилгэ түбэһэрэ “Өлөрсүбүтү өлөрөн кэбиһиллэр” диэн өбүгэ үгэһинэн этиллэр.
Киһи бэйэтин өйүнэн-санаатынан салаллан олох тутаах көрдөбүллэрин, дьон бииргэ, эйэлээхтик олорууларын үгэстэрин толорбот, киһи быһыытын аһара барар, сиэри тутуспат буоллаҕына общество, дьон бөлөҕүн аатыттан ирдэбил үөскээн тахсар. Билигин аныгы сайдыылаах олоххо ирдэбил көрдөбүллэрэ бары административнай, уголовнай сокуоннарга киирэн суруллан сылдьаллар. Олоххо көрдөбүлү толорбот киһи сокуон этиитинэн онно сөптөөх ирдэбилгэ түбэһэр.
Государство диэн күүһүнэн тутуллан олорор общество – дьон улахан бөлөҕө ааттанар. Государство сокуоннары, көрдөбүллэри олохтуур. Сымнаҕас курдук ааттанар өй-санаа көрдөбүлүн толорбот, тутуспат буолуу ирдэбили үөскэтэр.
Туһаныллыбыт литература..
1. Афанасьев П.С. Саха тылын быһаарыылаах кылгас тылдьыта. – Дьокуускай: Бичик, 2008. – 680 с.
2. Баппаҕай Д.М. Киһитийии. – Дьокуускай: Бичик, 2012. – 160 с.
3. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.<|endoftext|>
Иччилэргэ үҥүү
Сахалар былыр-былыргыттан киһини «Айылҕа оҕото» диэн ааттыыллар. Кинилэр ити этиилэрэ киһи Айылҕаттан олус улахан тутулуктааҕын, айылҕаттан кыратын, оҕото эрэ буоларын бигэргэтэр, айылҕаны баһылыы сатаабатыгар ыҥырар. Айылҕа хайдах туруктааҕа киһи олоҕор быһаччы дьайарын ити этии эмиэ биллэрэр.
Киһи бэйэтин аһара күүстээх курдук сананыытын үөскэппит коммунистар-материалистар билигин бэйэлэрэ мөлтөөн-ахсаан иһэллэр. Кинилэр элбэх ахсааннаах үлэһит дьон тулуурдаах, дьулуурдаах үлэлэригэр, үтүөнү баҕарар санааларыгар өй-санаа, кут-сүр үөрэҕин билинэн холбообуттара эбитэ буоллар итэҕэллэрэ күүстээх, Айылҕаттан тутулуктаах буолуо этэ, үлэни-хамнаһы кыайа-хото тутууларыттан эстиигэ тиийиэ суоҕа этилэр. Билигин мөлтөөн-ахсаан, эстэн бараннар Айылҕаттан тутулуктаахтарын син билинэн эрэллэр.
Коммунистар салайан олорбут кэмнэригэр хайа баҕарар кытаанах санаалаах коммунистан: «Иччи баарын итэҕэйэҕин дуо?»- диэн ыйыттахха ханнык да эппиэти кыайан биэрбэт этэ. Бэйэлэрэ эмиэ түүлү көрөллөрүттэн түүл Айылҕаттан тутулуктааҕын билэллэрэ, онно-манна, тыаҕа-хонууга сылдьаннар иччилэр тустарынан эмиэ истэллэрэ, түбэһэ түһэн көрөөччүлэр да бааллара. Арай материалистар үөрэхтэрэ түүллэри, иччилэри итэҕэйимэҥ диэн олус кытаанахтык этэриттэн тугу көрбүттэрин-истибиттэрин кыайан быһаарбаккалар улаханнык эрэйдэнэллэр этэ.
Киһи бэйэтэ мөлтөөтөҕүнэ, дьадайдаҕына, ыарыйдаҕына, тугу эмэни кыайбатаҕына, ким кыахтаахтан көмө көрдүүр санаата киирэр.
Айылҕа кыаҕын-күүһүн итэҕэйдэҕинэ сүгүрүйэр, мөлтөҕүн билинэн Айылҕаттан көмө көрдөһөргө тиийэр.
Бу көмө көрдөөһүнэ - үҥүү диэн ааттанар. Үҥүү көнөтүк өйдөбүлүнэн, Айылҕа бары өттүнэн баһылыырын билинэн, күүһүн-кыаҕын сыаналаан, көрө-истэ сылдьарын учуоттаан харысхалыгар, көмүскэлигэр киирии, Айылҕа көмөтө суох киһи Сир үрдүгэр олох олороро табыллыбатын билинии буолар. Саха дьоно Айылҕа олус былыргы кэмҥэ үөскээбитин, ханнык да таҥара айылҕаны, киһини айбатаҕын билинэллэр, күүһүгэр итэҕэйэллэр, бэйэлэрин «Айылҕа оҕотунан» ааттаналлар. Айылҕа күүһэ, өйө-санаата дьоҥҥо түүл буолан өйдөрүгэр-санааларыгар киирэн дьайа сылдьар. (1,28).
Өлбүт киһи өйө-санаата туспа баран Үөһээ дойдуга айыы буолан сылдьар. Киһи өллөҕүнэ өйө-санаата этиттэн-сииниттэн туспа баран айыы буолар. Айыы диэмэ, айыы буола сатаама, аны өлөн хаалыахха сөп. Өлбүт төрөппүттэри, аймахтары ытыктааһыны, кэриэс этиилэрин толорууну сахалар куруук тутуһаллар. Түүлгэ өлбүт төрөппүттэр көрө-истэ, оннооҕор эмтии сатыыллар.
Сиргэ дьайар иччилэртэн саамай күүстээх иччи - Күн иччитэ буолар. Сахалар Күн иччитин Аламай Маҕан Күн Таҥарам диэн ааттыыллар. Сир үрдүгэр туох баара барыта Kүнтэн тутулуктаах, кини кыаҕын иһинэн буолар. Күн иччититтэн киһи салгын кута тутулуктаах. Күн иччитэ быһаччы киһи салгын кутугар дьайар. Күнтэн кэлэр сырдык уонна араас эньиэргийэлэр бары киһи бу өйүгэр-санаатыгар быһаччы дьайаллар. Күнтэн кэлэр сырдыктан киһи үчүгэйи-үрүҥү уонна куһаҕаны-хараны араарар өйдөбүлэ үөскээн олохсуйар. Үтүө санаа Kүнтэн, халлаантан кэлэр диэн өйдөбүлтэн саха дьонугар Kүн таҥараҕа кубулуйбут.
Киһиэхэ бэйэтигэр ийэ кутугар быһаччы дьайар иччинэн Сир-дойду иччитэ Аан Алахчын хотун буолар. Киһи ийэ кутун өйө-санаата бу иччиттэн быһаччы тутулуктаах. Тыынар салгына, иһэр уута, аһыыр аһылыга уонна тулалыыр көстүүтэ барыта кини өйүн-санаатын оҥкулун оҥороллор, ийэ кутун төрүттүүллэр.
Киһи этэ-сиинэ, доруобуйата, буор кута Ахтар Айыыһыттан тутуллар. Ахтар Айыыһыт киһини хаһан баҕарар көрө-истэ сылдьар. Сөбүлүүр киһитин ол-бу быстах түбэлтэлэргэ түбэһээри гыннаҕына быыһаан ылыан сөп. Өбүгэлэр, төрөппүттэр – айыыһыттар буор куттара киһиэхэ бэриллэн сылдьаллар уонна хаан аймах дьоҥҥо барыларыгар дьайаллар. Бу хаан аймах дьон буор куттара барыларыгар биирдэр, хас биирдии аймах киһиэхэ бэриллэн сылдьаллар. Киһи буор кута этин-сиинин кытта куруук бииргэ сылдьар буолан Ахтар Айыыһыт итилэргэ холбуу дьайар.
Киһи иччилэртэн, куттартан көмө, тирэх, өйөбүл көрдүүр. Ол көрдөһүү - үҥүү диэн ааттанар. Ханнык баҕарар куттартан, айыылартан аатын-суолун толору ааттаан, бэйэни билиһиннэрэн баран тугу көрдөһөрү этиллэр. Төһө элбэх айыылары ааттаан, суоллаан көрдөһүллэр даҕаны, көрдөһүү туоларыгар эрэл элбиир. Kүүстээх, кыахтаах ойуун киһи кута аймах дьонугар көмөлөспүт түбэлтэлэрэ дьоҥҥо биллэллэр. Үҥүү маннык көрүҥнээх буолуон сөп:
- Сир-дойдум иччитэ Аан Алахчын Хотунум ыалларбын, аймахтарбын, доҕотторбун көмүскэс уонна харыстаа. Дьоллоох доруобай буоллуннар, кыайыыга-хотууга дьулуурдара элбээтин, майгылара, санаалара тубустун.
- Ахтар Айыыһытым араҥаччылаа эбэтэр көмүскээ уонна харыстаа.
Иччилэртэн көрдөһүү эбэтэр үҥүү диэн бэйэ өйүн санаатын иччи күүстээх санаатынан толоруу, кинилэртэн күүс-күдэх ылыныы, өйү-санааны бөҕөргөтүү буолар.
Таҥараттан көрдөһүү иччилэртэн үҥэн көрдөһүүттэн букатын атын. Таҥара диэн киһи бэйэтин үтүө, үчүгэй санааларын түмсүүлэрэ, баҕа санаата буолар. Киһи бэйэтин өйүн-санаатын куһаҕан санааларыттан ыраастааһынынан уонна үтүө, үчүгэй санааларынан толоруутунан ситиһиллэр. Маннык көрүҥнээх буолуохтарын сөп:
- Аламай Маҕан Күн Таҥарам сахам дьонун санааларын тупсар. Саргылаах, үтүө санаалардаах, дьоллоох-соргулаах, иллээх-эйэлээх, баай-талым олохтоох буолууну ситистиннэр.
Таҥараттан көрдөһүү диэн бэйэ куһаҕан, мөлтөх санааларыттан ыраастаныы, олортон өйү-санааны быыһааһын, сыыһалары көннөрүү, ол кэнниттэн үчүгэй, сырдык, күүстээх санааларынан толорон биэрии, үчүгэй санаалары куруук санааһын, олору харыстааһын, иҥэринии, үчүгэй үгэстэри үөскэтинии буолар.
Үөһээ дойду өйө-санаата хантан эрэ ылан дуу, булан биэрэн дуу хаһан да көмөлөспөт. Таҥараттан көрдөһөргө «кулу», «биэр» диэн тыллар туттуллумуохтарын сөп. Таҥара, иччилэр киһи бэйэтин өйүн-санаатын бөҕөргөтөн, санаатын күүһүрдэн, дьулуурун эбэн биэрэллэр. Таҥараттан, иччилэртэн күүс, көмө ылар туһугар бэйэ куһаҕан, быстах санааларын ыраастанан, олортон быыһанан, үтүө, үчүгэй санааларынан толорон биэрэрэ ордук туһалаах. Киһи санаата ыраастанарын, күүһүрэрин, кыаҕырарын атын дьоҥҥо, бэйэ дьонугар үчүгэйи баҕаран эрэ ситиһиллэр.
Таҥараны кытта сыһыаны толору быһаарарынан «На бога надейся, а сам не площай» диэн этии буолар. Бу этии сүрүн өйдөбүлүнэн баҕа санааны таҥара өйүнэн-санаатынан күүһүрдэн баран, ону толорорго бэйэ кыһанар.
Үөһээ дойду көмөтө баара киһи түүллэригэр көстөн биллэр. Киһи түүлүгэр көстүбүт куһаҕан киһини эбэтэр кыылы кыайыыта киниэхэ кыайыы, ситиһии кэлиитин түстүүр. Сорох түүлгэ киһи үөһээ ыттар, эрэйдэнэн син ситиһэр. Түүлгэ маннык кыайыылар киһи бэйэтин санаатын күүһүрдэн, кыайыыны ситиһэригэр тириэрдэллэр.
Айылҕа күүстэригэр итэҕэйэр буолуу, сири-дойдуну ытыктааһын өйдөбүлүн иҥэрэр. Айылҕа киртийиитэ дьон олоҕор биллэр уларыйыылары киллэрэн иһэрэ дьон өйдөрө-санаалара туруга суох буолууларын үөскэтэр. Манна биллэр уларыйыылар үчүгэй өттүгэр тахсыбатахтарына дьон тыыннаах сылдьалларын туһугар улахан эрэйдэри көрсөр кэмнэрэ кэлэн хаалыан сөп. Кэлэр көлүөнэ дьон сахалар үөрэхтэрин, «Саха өһөс, онтон оҕото өссө өһөс» диэн өс хоһоонун тутуһан ордук дьулуурдарын, тулуурдарын эбэллэрэ эрэйиллэр кэмэ кэлэн иһэр.
Таҥара туһата диэн киһи өйүн-санаатын күүһүрдүү, үтүөҕэ, үчүгэйгэ баҕарар санааларынан толорон биэрии, соннук үгэстэри үөскэтии буолар. (1,16).
Туһаныллыбыт литература..
2. "Туймаада" хаһыат. №294. 03.03.2016.<|endoftext|>
Людингхаузен
Мюнстер дьаһалтатын уокуругар киирэр. Косфельд оройуоҥҥа киирэр. Олохтоохторун ахсаана 24 195 киһи (2010). Иэнэ 140,31 км². Олохтоох салайыныы куода — "05 5 58 024".
Куорат икки оройоуҥҥа арахсар.
Кэрэхсиир сирдэриттэн ууга турар 3 заамактаах: Вишеринг, Вольфсберг уонна Людингхаузен.<|endoftext|>
Олох кырдьыга
Олох кырдьыга көрсүө, сэмэй, үлэһит дьон олохторугар саһан сылдьар. Сахалар ону былыргыттан билэн оҕолорун көрсүө, сэмэй, үлэһит буолууга иитэллэр.
Кырдьык уонна сымыйа “Туох барыта икки өрүттээх” диэн этиигэ сөп түбэһэннэр дьон олоххо сыһыаннарын үөскэтэллэр. Олоххо сайдыыны дьон өйө-санаата сайдыытынааҕар, билиитэ-көрүүтэ кэҥиэҕинээҕэр түргэнник ситиһэ сатааһын сымыйалааһыны үөскэтэр. Төһө эрэ кэминэн сымыйалааһын арыллан кырдьык кыайара өс хоһооннорунан этиллэр.
Кырдьык кытаанах, ханна да халбаҥнаппат, хаһан эрэ син-биир тиийэн кэлэрин сахалар билэн “Кырдьык үрдүгэр сымыйа ыттыбат, арыы үрдүгэр уу дагдайбат”, “Кырдьык хаһан да кыайа турар” диэн өс хоһооннорун оҥорор туһаналлар. (1,61). Киһи сыыһа-халты туттунуутун көннөрө, тупсара сатыырынан кырдьык истэргэ кытаанах, сороҕор ыарахан да буолуон сөп.
Олох салгыы баран истэҕинэ көрсүө, сэмэй дьон оҕолорун көрсүө, сэмэй, үлэһит буолууга иитэннэр, үөрэтэннэр үлэһиттэр ахсааннарын элбэтэллэр, кыайа-хото үлэлээн олоҕу тупсараллар, сайыннараллар. Үлэ сэрэхтээх хамсаныылара эрэ киһи этин-сиинин уонна өйүн-санаатын бииргэ холбоон сайыннараллар.
Сыыһа-халты, аһара туттубаттарыттан, сиэри кэспэттэриттэн, быстах быһыыга түбэспэттэриттэн, ыал буолуу үйэлээх үгэстэрин тутуһалларыттан уонна тулуурдара улаханыттан көрсүө, сэмэй дьон ахсааннара эбиллэн иһэр, уһун үйэни ситиһэр кыахтаналлар. Көрсүө, сэмэй, сиэри тутуһар эрэ дьон уһун үйэни ситиһэллэр.
Саха дьоно сайдыахтарын, ахсааннара эбиллэн иһэрин баҕараллар. Омук ахсаанын көрсүө, сэмэй дьон элбэтэллэр. Көрсүө, сэмэй дьон олох ыарахаттарын тулуйалларыттан үлэни-хамнаһы кыайаннар олоҕу, омугу сайыннараллар. (2,72).
Көрсүө, сэмэй, үлэһит дьон омугу сайыннарар, ахсааннарын элбэтэр буоллахтарына, “айыы үчүгэй”, “айыы буолуҥ” диэн ыҥырыылар дьон ол-бу саҥаны айыыны оҥоро сатыыр, солумсаҕырар санааларын аһара күөртээннэр сыыһа-халты туттунууларын, сиэри таһынан барыыларын элбэтэллэр. “Айыы үчүгэй”, “айыы буолуҥ” диэн этиилэр дьону сымыйанан этэн албыннааһын буолаллар. (3,11).
“Айыы үчүгэй”, “айыы буолуҥ” диэн ыҥырыылар улаатан иһэр оҕолор өйдөрүн-санааларын харыстаабаттар, ол-бу, буолар-буолбат айыыны оҥоро сатаан сыыһа-халты туттуналларын үксэтэллэр, быстах быһыыга киирэн биэриилэрин, арыгыга, наркотикка ылларыыларын, айыы буола сатаан эдэр олохторун кылгатыыларын, бэйэлэригэр тиийиниилэрин элбэтэллэр. (4,42).
Олох салгыы баран истэҕинэ “айыы үчүгэй”, “айыы буолуҥ” диэн этээччилэр биир эмэ оҕолорун киһи быһыылаах буолууга кыайан ииппэккэлэр эдэр эрдэхтэринэ быстах быһыыга түбэһэллэрэ элбээн ахсааннара аҕыйаан, симэлийэн бараллар.
Үөрэх министерствота элбэх сыыһалардаах “айыы үөрэҕин” тутуһан оҕолор сыыһа-халты туттунууларын үксэтэр, төрөппүттэр баар-суох оҕолорун киһи быһыытын аһара барыылары оҥороллоругар үтүрүйэр, быстах быһыыга киирэн биэрэллэрин элбэтэр.
Саха сирин правительствота “айыы үчүгэй” диэн сыыһа санааҕа оҕустаран араас саҥаны айыылары киллэрэ сатаан элбэх буортуну оҥоруохтарын сөптөөх химическэй заводтары, аһара улахан сибиинньэ иитэр комплексы туттара сатыыр.
Олоххо кырдьыгы булан ылыы уустук. Төрөппүттэр оҕолорун харыстыыр санаалара күүһүрдэҕинэ олох кырдьыгын булаллар. Бу Саха сиригэр үөскээбит өй-санаа халыйыыта көннөҕүнэ эрэ сайдыы, үлэ-хамнас тупсуута саҕаланар.
Туһаныллыбыт литература..
1. Саха таабырыннара, өс хоһоонноро, чабырҕахтара / хомуйан оҥордо И.К.Попов. – Дьокуускай: Бичик, 2006. – 112 с.
2. Каженкин И.И. Үлэ-олох үөрэҕэ. – Дьокуускай: УПК ТРИ, 2010. -100 с.
3. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.
4. Каженкин И.И. Киһи быһыыта. – Дьокуускай: РИО ГУ РИМЦ, 2005. – 92 с.<|endoftext|>
УКРОП
УКРОП (укр. "Українське об'єднання патріотів - УКРОП") — диэн Украинаҕа политика партията. Бэс ыйа 15 2015, Генадий Корбан партия салайааччыта буолбута.<|endoftext|>
Сибиэн
Сибиэн диэн туох эрэ биллибэт, кутталлаах дьайыы биллиитэ ааттанар.
Кэлин кэмҥэ үөрэҕи-билиини ылынан иһиини, үөрэхтээһини, олох үөрэҕин кытта буккуйуу баар буолла. Атын омук тылын, үөрэҕин баһылаабыт киһини үөрэхтээх, барыны бары билэр киһи курдук санааһын уонна дьоҥҥо оннук итэҕэтии олохсуйда. Бу үөрэхтээһин охсуутугар ылларан сахалар бэйэлэрин олохторун үөрэҕин умнан, хаалларан эрэллэр. Эдэр көлүөнэлэри олох үөрэҕэр үөрэтии кэлин кэмҥэ букатын мөлтөөн сылдьар. Ол түмүгэр билигин эдэрдэр өйдөрө-санаалара туруга суох буола улааталларыттан олоххо оннуларын кыайан булумматтар, быстах суолга түбэһэллэрэ элбээтэ.
Үөрэҕи-билиини, үөрэхтээһини, олох үөрэҕин кытта холбуу буккуйуу бэлиэтинэн былыр-былыргыттан биллэр өс хоһоонун: «Кырдьаҕаһы хааһахха сүгэ сылдьан үөрэн» диэни, олус быһаччы өйдүүр уонна аҥардастыы үөрэхтээһиҥҥэ эрэ сыһыаннаах курдук саныыр буоллулар. Бу өс хоһооно аан бастаан олох үөрэҕэр сыһыаннааҕа, киһи сааһыран, кырдьан истэҕинэ өйө-санаата эмиэ уларыйан, эбиллэн иһэринэн табатык быһаарыллар. Сааһыран истэххэ өй-санаа уонна эт-сиин уларыйыыларын этинэн-хаанынан билбит бэйэтэ кырдьаҕас киһиттэн эрэ билиэххэ, үөрэниэххэ сөбүн, бу өс хоһооно ыйар. Эт-сиин сааһыран, кырдьан, мөлтөөн истэҕинэ өй-санаа эбиллэн, күүһүрэн биэриитэ сөп түбэспэт, утарыта турсуулары үөскэтэн киһи олоҕор эбии уустуктары киллэрэр.
Сорох үөрэхтээхтэр атын омуктар; индиецтэр, кытайдар, нууччалар, дьоппуоннар уонна да атыттар сахалардааҕар ордук билиилээхтэр, кинилэри батыһыаҕыҥ, үтүктүөҕүҥ диэн ыҥыраллар. Бу ыҥырыыларынан кинилэр бэйэлэрэ сахалыы тылы, өй-санаа үөрэҕин соччо билбэттэрин, сахалар олохторун үөрэҕэр сыһыаннара кыратын көрдөрөллөр.
Тылы үөскэтэр дорҕооннор суолталара олус улахан. Тыл үөрэҕин быһаарыытынан дьон аан маҥнай туттар буолбут тыллара биирдии дорҕоонноох тыллар эбиттэр. «Ы» дорҕоон уһаатаҕына «ыы» диэҥҥэ уларыйдаҕына ытааһын, онтон «р» дорҕоон хатыланнаҕына - «рр» диэҥҥэ тиийдэҕинэ ырдьыгынааһын үөскээн тахсаллара хаһан да уларыйбат.
Саха тыла олус былыргы тыл буолан бу дорҕооннор суолталара үөскэтэр тылларын өйдөбүлүгэр сөп түбэһэллэр. Бу тыл дорҕооннорун суолталара, дьайыылара тылга, өйгө-санааҕа бэриллэллэрэ билигин да уларыйбакка эрэ сылдьаллар. Аҥардастыы «а» дорҕоону саҥарар киһи, биир эрэ дорҕоону элбэхтик туттарыттан, аҥала соҕус буолар дииллэр. Киһи тугу эмэ эттэҕинэ аанньа истибэккэ «аа» диэн ыйыталаһан иһэр киһини кырдьык да итинник саныахха сөп курдук.
Кытайдар Ци диэн эньиэргийэ баарын үөрэтэн, баһылаан сылдьаллар диэн билэр-көрөр, ону-маны аахпыт дьон этэллэр, бэйэлэрэ сахалыы «Сибиэн» диэн тыл баарын букатын да билбэттэрин биллэрэллэр.
Сахалар «Си» диэн эньиэргийэ баарын билэллэрин булан сурукка киллэрбит киһинэн Тумус Мэхээлэ буолар. Кини «Удьуор үөрэҕэ» диэн үлэтигэр бу эньиэргийэ саха тылыгар хайдах киирэ сылдьарын быһаарар.
Си биллиитэ – сибиэн, сибики диэн буолар.
«Си буолуохтааҕар этэбин»,- диэн этиини сахалар элбэхтик тутталлар. Бу этии туох эрэ олус кыра таах хаалан хаалыаҕынааҕар этэбин диэн өйдөбүллээх, олус кыра хамнааһын баарын биллэрэр. Си кыра хамнааһыны үөскэтэр.
Си диэн төһө эмэ улахан күүс буоллаҕына сибики олох кыра, нэһиилэ, сыһыаннаах эрэ киһи билэр күүһэ. «Тугу эмэ сибикилээн биллиҥ дуо?» «Туох эмэ сибики биллэр дуо?»- диэн ыйыталаһаллар. Туох эмэ сибики биллиитэ диэн өйдөбүлгэ киһи түүлү көрүүтэ, этэ-сиинэ биттэниитэ киирсэр. Киһи олоҕор туох эмэ уларыйыылар тахсаары гыннахтарына киһи түүлү көрөр. Түүл киһини сэрэтэр, бу буолаары турар быһыыларга эрдэттэн бэлэмниир аналлааҕын олоххо туһана сылдьыахха сөп.
Сибики биллиитэ араас биттэниилэринэн эмиэ биллэр. Ыарахан ыалдьыт иһэрин кыра оҕо эмиэ билэр. Атаҕыргыырыттан кыҥкыйдыыр, ытыы, хаппырыыстыы сылдьар буолуон сөп. Кыра, хаампат оҕо кэннинэн харахтаннар эрэ ыалдьыт кэлэн иһэрэ биллэр.
Киһи этигэр-сиинигэр сибики биллиитэ имэ кэйиитинэн, сорох быччыҥнара тардыалааһыннарынан эмиэ биллэр. Быччыҥнар тардыалааһыннарын сахалар үөрэтэннэр биттэнии диэн ааттыыллар. Биттэнии диэн буор кут таһымыгар дьайар быһыы буолара быһаарыллар. Тас дьайыыттан киһи быччыҥнара хамсааһыннара биттэниини үөскэтэр.
Сибигинэйии диэн олус кыратык саҥарыы. Си биэрэбин диэн өйдөбүлтэн үөскээбит. Киһи уоһа хамнааһынынан көрөн тугу саҥарбытын билии сибигинэйиини билии биир көрүҥэ буолар.
Сахалар Си диэн ханнык эрэ Айылҕа күүһэ баарын бэйэлэрэ да былыргыттан билэллэр. Си эньиэргийэ киһиэхэ баарын биллэрэр тылынан «Сигили» диэн буолар. Бу тыл киһи ис майгытын, үчүгэй эбэтэр куһаҕан олохсуйбут өйүн-санаатын быһаарар. Сигили киһиэхэ бэйэтигэр, этигэр-сиинигэр ордук сыһыаннаах уонна кыраны, кэбирэҕи, түргэнник уларыйары көрдөрөр.
Си эньиэргийэ киһиэхэ буор кут таһымыгар дьайар кыаҕа арыллар. Эти-сиини утумнаахтык дьарыктаан буор куту төһө эрчийиллэр даҕаны си эньиэргийэ күүһүрэн, кыаҕыран иһэр.
Саха дьоно кытайдар билэр “ци” диэн эньиэргийэлэрин бэйэлэрэ да билэллэр. Олох кыра сибиэннэри, сибикилэри бэйэлэрэ даҕаны сиһилии билэн олохторугар туһаналлар. Арай бэйэлэрин өбүгэлэрин билиилэрин сыаналаан үөрэтэллэрэ уонна олохторугар туһаналлара эрэ эрэйиллэр. (1,16).
Туһаныллыбыт литература..
1. "Туймаада" хаһыат. №295. 10.03.2016.<|endoftext|>
Freeform
Freeform (2016 сыл тохсунньутугар диэри — ABC Family) — американскай кабельнай уонна спутниковай телеканал, АХШ биир улахан уонна сүрүн медиа тэрилтэтэ. Тэрилтэ Disney-ABC Television Group диэн The Walt Disney Company бас билэр медиа бөлөҕөр киирэр. Freeform аудиторита 13 — 34 саастаах дьон. Дьиэ кэргэҥҥэ анаан уһуллубут бырагыраамалары, сериаллары, бэйэтэ устубут киинэлэрин көрдөрөр, ону таһынан атын тэлэбиисэр ханаалларын кытта бииргэ устар бырйыактардаах. Дойду олохтоохторун 81 бырыһыаннара көрүөхтэрин сөп.<|endoftext|>
Надаар (фотограф)
Надаар (; дьиҥнээх аата — Гаспар Феликс Турнашон, ; 1820 сыл муус устар 6 күнэ — 1910 сыл кулун тутар 21 күнэ) — аатырбыт француз фотограба, карикатурииһа, романииһа уонна воздухоплавателэ.<|endoftext|>
Алын Австрия
Алын Австрия () — Австрия хотугулуу-илин сирэ. Олохтоохторун ахсаана 1,546 мөл киһи (Австрия сирдэриттэн 2-с миэстэ ; 2001 с. дааннайынан). Сирин иэнэ 19 178 км² (1 миэстэ).
Алын Австрия киинэ Санкт-Пёльтен куорат, олохтоохторун ахсаана 50 тыһ. киһи. Санкт-Пёльтен Венаттан арҕаа 60 км сиргэ Трайзен өрүс үрдүгэр турар.<|endoftext|>
Бэйэ киһитэ
Дьон бэйэ-бэйэлэригэр сыһыаннара билсиһэн-көрсүһэн иһэллэриттэн, бииргэ үлэлииллэриттэн, биир интэриэстээхтэриттэн тутулуктанан сыыйа-баайа уларыйан, ордук чугаһаан, дириҥээн барар. Бииргэ үлэлиир-хамсыыр дьон биир сыаллаах, соруктаах, эбии дьарыктаах буоллахтарына, билсиһиилэрэ ордук киэҥ уонна дириҥ буолар.
Бииргэ үлэлиир дьон бары кэриэтэ бэйэ-бэйэлэригэр бэйэ киһитэ буолууга дьулуһаллар, билсиһэ, көрсүһэ, бииргэ аһыы сатыыллар. Бииргэ аһааһын билсиһиини түргэтэтэрин былыргыттан билэллэр. Салайааччыга бэйэ киһитэ буолуу биллэр үчүгэйдээх, элбэх барыстаах, туһалаах буоларын киһи барыта билэр, кыаҕа тиийэринэн туһана сатыыр. Туора туттар, атын санаалаах киһини туората, туһа тахсар дьыалатыгар кыттыһыннарбат буола сатыыллара эмиэ биллэр.
Бэйэ киһитэ буолуу хардары-таары харыстаһыыны, көмүскэһиини үөскэтэр, сайыннарар. Биир кыра тэрилтэ иһигэр бары бэйэ-бэйэлэриттэн тутулуктананнар бэйэ киһилэрэ буолууга тиийдэхтэринэ, хардарыта аһара харыстаһаннар, араас сыыһаларын-халтыларын саба сатааннар, тута-бааччы көннөрбөккөлөр уопсай үлэлэрин оҥорон таһаарыыта аҕыйаан, намтаан, үлэни кыайбатахтарына тэрилтэлэрэ дьадайыан, сабыллыан да сөп. Биир кыра тэрилтэ сабыллара элбэхтэргэ туох да куһаҕаны аҕалбат, хата атыттарга үөрэх буолан үлэни тупсарыыга, оҥорон таһаарыыны үрдэтиигэ туһата элбиирин конкуренцияны үөскэтэн ырыынак кэмигэр туһаналлар.
Улахан тэрилтэ, государство сайдан иһэр, саҥа кыайыылар дьон өйүн-санаатын өрө тардар, түмэр кэмнэригэр үлэ-хамнас оҥорон таһаарыыта үрдүк, туһаны аҕалара көстөр, биллэр. Тэрилтэлэр хардарыта-таары күрэстэһэллэриттэн, илин былдьаһалларыттан үлэ-хамнас сайдыытын үрдүкү таһымын ситиспит тэрилтэ баһылаан салайар кэмэ кэлиитэ сайдыыны аҕалар кыахтанар. Атын үүнүүнү, сайдыыны, тупсууну ситиспэтэх тэрилтэлэр күрэстэһииттэн туораан, саҥа, атын суолу булунан, үлэни-хамнаһы тупсарынан, саҥалыы сайдыыны ситиһэргэ бэлэмнэнэллэригэр тиийэллэр.
Государство мөлтөөн, үлэ-хамнас сатарыйбыт кэмнэригэр бииргэ олорор омуктарга туспа барыы, атын суолунан сайдыыны, үүнүүнү ситиһэ сатааһын өйүн-санаатын күүһүрдэр. Кыра омуктар уһун үйэлэригэр олорбут сирдэрин күүһүнэн былдьааһын өйдөспөт буолууга тириэрдиэн сөп. Омуктарга өйдөстөт буолуу аһара баран сэриилэһиигэ, өлөрсүүгэ тиийиитэ арахсыы, туспа барыы өйүн-санаатын күүркэтэн “Биир сымыыт ханна сытыйбатаҕай, биир уол оҕо ханна төрөөн өлбөтөҕөй” диэн этиигэ тириэртэҕинэ, ханнык да репрессия кыайан тохтоппот кэмэ кэлиэн сөп.
Экономиката мөлтөх, коррупцияҕа ылларбыт государство дьон олоҕун тупсарар кыаҕа кыра. Кыра эмэ барыс киириитин чиновниктар, салайааччылар бэйэлэрэ үллэстэннэр аһара байан иһиилэрэ уонна үлэһиттэр дьадайыылара үксээһинэ икки өрүт; баай уонна дьадаҥы утарсыыларын улаатыннаран, дириҥэтэн иһэр. Үлэһит дьон олоҕун, үлэтин-хамнаһын кыайан тупсарбакка эрэ сайдыыны ситиһии диэн ситэтэ суох өйдөбүлгэ кубулуйар.
Салайар былаас коррупцияҕа ылларыытын былааһы төрдүттэн уларытыы эрэ тупсарар кыахтаах. Биир партия салайар былааһа сотору кэминэн, бары бэйэ киһитэ буолбуттарын кэннэ, улахан коррупцияҕа ылларарын дьон-норуот дакаастаабыттара ыраатта, сэбиэскэй былаас эстибитэ эрээри, ол биһиэхэ таба өйдөммөт. Биир партия салайыыта тула өттүбүтүгэр «бэйэ дьоно» үөскүүллэригэр уонна бэйэ-бэйэлэриттэн кытаанахтык тутуһа, сосуһа, тардыһа, көмөлөһө сылдьалларыгар тириэрдэрэ сайдыыны ситиһиигэ, уларытыылары киллэриигэ туһата аҕыйах.
Киһи киһиэхэ сыһыаныгар бэйэ киһитигэр кубулуйуу сотору кэминэн кэлэр. «Плохой да свой» диэн этии итини олус табатык быһаарар. Куһаҕан да буоллар бэйэ киһитэ хаһан баҕарар сымнаҕас, аһыныгас сыһыаны, элбэх хамнаһы, эппиэтэ суох үлэни эрэйэрэ сайдыыны ситиһэргэ аналланар үлэ-хамнас ыарахан, кытаанах, халбаҥнаабакка толоруллуохтаах көрдөбүллэригэр сөп түбэспэт.
Үлэ-хамнас хаһан баҕарар кытаанах көрдөбүлү, ирдэбили, эппит тылы толорору, сыыһа-халты туттубат буолууну эрэйэрин бэйэ киһитэ буолуу буортулуур, суох оҥорор. Аһара аһыныгас буолуу үлэҕэ-хамнаска эппиэтинэстээхтик сыһыаннаһыыга эмиэ сөп түбэспэт. Үлэҕэ ирдэбил суох буолуута үлэ-хамнас сатарыйыытыгар тириэрдэр холобурдара элбэхтэр. Элбэх киһи бииргэ үлэлииллэрэ хас биирдии киһи бэйэтин өлүүтүн толору, үчүгэй хаачыстыбалаахтык оҥорор буоллахтарына эрэ табыллар, уһуннук бииргэ үлэлиир кыахтаналлар.
Биир партия салайыыта бэйэ киһитин салайар үлэҕэ олордууга төһө да табылларын, туһалааҕын да иһин, бу киһи үлэһит быһыытынан хаачыстыбатыгар улахан суолтаны биэрбэттэрин үөскэтэринэн үлэни-хамнаһы сайыннарыыга сөп түбэспэт.
Дьон-аймах сыһыаннарыгар түргэнник бэйэ киһитэ буолууга тириэрдэр быһа суоллар баалларын билэр дьон туһаналлар. Олор араастара манныктар:
1. Бэйэ омуга.
2. Билсиһэр аймахтыылар, биир дойдулаахтар.
3. Үчүгэйдик билсиһэр буолуу.
Салайар былааска барыта бэйэ дьоно олордохторуна бары бэйэ-бэйэлэрин харыстаһыыларыттан, аһыныыларыттан, бэйэлэригэр туһааннаах үлэ көрдөбүллэрин намтатыыларыттан олох сайдыыта бытаарар, бэйэ дьоно байыылара, мааныланыылара, талбыттарынан сылдьыылара, сууту-сокуону билиммэттэрэ саҕаланан сайдар. Төһө эмэ өр кэмҥэ биир партия, коммунистар салайыыларынан олоро сатаан, «застой» кэмигэр тиийэн Сэбиэскэй Сойуус үрэллиитигэр тириэрдибиттэрин билэр эрээри син биир, «кэһэтэр кыраабылы» хатылаан үктүү тураллар. Билигин биһиэхэ Россияҕа итинник олоҕу эмиэ эргитэн аҕаллылар.
Бэйэ киһитэ буолууга араас суоллары туһанан быһалыы, түргэнник эмиэ тиийиэххэ сөп:
1. Кэһиини, бэлэҕи дэлэччи туһаныы.
2. Хардарыта туһалаах буолуу.
Салайааччылар бэйэ-бэйэлэрин икки ардыларыгар хардары-таары туһаны оҥорустахтарына түргэнник бэйэ киһитигэр кубулуйар кыахтаналлар. Кинилэр бэйэ киһитэ буоллахтарына, араас сыыһа-халты туттунууларын сабыналларыгар көмөлөөҕүн таһынан, суукка-сокуоҥҥа түбэһээри гыннахтарына хардарыта быыһаан ылсыһыахтарын сөп. Бу быһыы ордук эдэрдэр оҥорор сыыһа-халты туттунууларын сабыыга арылхайдык көстөр.
Сыыһа-халты туттубут бэйэ киһитин суут-сокуон көрдөбүллэриттэн быыһаан, көмүскээн ылыы бэйэ дьонун сүрүн сыалларынан, соруктарынан буолар. Ол курдук бэйэ киһитэ буолбут киһи элбэҕи билэриттэн, атыттары бэйэтин кытта соһуон сөбүттэн, быыһаатахха эрэ табыллар балаһыанньата хайаан да үөскүүр. Суут-сокуон көрдөбүллэрэ араас суолталаахтык туттуллуулара, бэйэ киһитин чэпчэкитик, атын, туора киһини ыараханнык түбэһиннэрии олоххо дэлэччи көстөр быһыы буолла.
2015 сыллаахха суруйааччы Н.Лугинов утары иһэр массыынаҕа тахсан биэрэн абаарыйаны оҥорон оҕо өлүүтүгэр тириэрдибитэ. Народнай суруйааччы сууттаммакка быыһаммыта.
Н.Грибчатов диэн “Якутия” хаһыат редактора олус түргэнник айаннаан иһэн сыыһа туттан биир киһини өлөрөн, икки киһини дэҥнээн баран сууттамматаҕа, атын үлэҕэ көспүтэ эрэ.
Массыыналар быыстарынан олус түргэнник айаннаан иһэр мотоциклы таба көрбөккө массыынатынан киирэн биэрэн киһи өлүүтүгэр тириэрдибит, чиновниктары кытта бэйэ киһитэ буолбатах врач С.Н.Алексеевы аһара кытаанахтык сууттааһын буола сылдьар.
Улахан эппиэттээх, уустук үлэни толорууга бэйэ киһитэ буолан кытаанахтык тутуһуллуохтаах быраабыланы кэһии, тутуспат буолуу улахан саахалга тириэрдэрин бомбардировщик самолеттар салгыҥҥа харсыһан сууллуулара көрдөрөр. Майор Гильмитдинов хаста даҕаны самолетун аһара чугас аҕала сылдьыбытын подполковник Середа сэрэтэн этэн көрбүтүн аахайбакка олус чугаһаан, харсыһыыны оҥорбута дакаастаммыта. (1,65). Бу быһыы бииргэ сулууспалыы сылдьан бэйэ киһитигэр кубулуйууттан, сэрэтиини аахсыбат буолууттан сыыһаны көннөрүммэккэ, алдьархайга тириэрдии холобура буолар.
Элбэх ахсааннаах кыра тэрилтэлэргэ бэйэ дьоно кыахтара баарынан үлэлээһиннэрэ, бэйэ бэйэлэрин кытта куоталаһыылара сайдыыны түргэтэтэр кыаҕы улаатыннарар буоллаҕына, улахан, элбэх үлэһиттээх тэрилтэлэргэ бары бэйэ дьоно буолуулара үлэни-хамнаһы атахтыыра, сайдыыны ситиһиини бытаардара быһаарыллар. Тоталитарнай, биир киһи салайар былааһа салайааччылар бары, бэйэ-бэйэлэригэр бэйэ киһитэ буолууларын үөскэтэринэн сотору кэминэн государство бэйэтэ мөлтөөн-ахсаан барыытыгар тириэрдэр кыаҕа улахан. Бу быһаарыы улахан государство, Сэбиэскэй Сойуус үлэтэ-хамнаһа сатарыйан, эстиитинэн, үрэллиитинэн дакаастанар.
Сайдыылаах омуктар салайааччылар бары бэйэ киһитигэр кубулуйууларын быыбардар көмөлөрүнэн суох оҥороллор. Кэмиттэн кэмигэр кэлэн иһэр быыбардар салайааччылар бары уларыйалларын, атыттарынан солбуллан иһэллэрин үөскэтэллэрэ бэйэ киһитигэр кубулуйалларын тохтотор.
Туһаныллыбыт литература..
1. «Якутск вечерний» хаһыат. 9 апреля 2010 г.<|endoftext|>
Калласте
Ка́лласте (Kallaste), 1923 сыллаахха диэри Красные горы — Эстония уһук илин куората, Тартумаа уезка киирэр, Чудской күөл кытылыгар турар. Олохтоохторо балыгынан олороллор. Олохтоохторо үксэ нууччалар. Эстоннар 15% кэриҥэ.<|endoftext|>
Распутин Валентин Григорьевич
Валенти́н Григо́рьевич Распу́тин (1937, Кулун тутар 15, Усть-Уда сэлиэнньэ, Восточно-Сибирская область — 2015, Кулун тутар 14, Москуба) — нуучча суруйааччыта, публицииһэ, түмэт диэйэтэлэ. «Дэриэбинэ  прозатын» бэрэстэбиитэлэ.
Социалистыы Үлэ Дьоруойа (1987). Икки ССРС Судаарыстыбатын бириэмийэтин (1977, 1987), Арассыыйа судаарыстыбатын бириэмийэтин (2012) уонна Арассыыйа Бырабыыталыстыбатын Бириэмийэтин лауреаттара (2010). 1967 сыллаахтан ССРС суруйааччыларын Сойууһун чилиэнэ.
Бириэмийэлэрэ.
Иркутскай ытык олохтооҕо (1986), Иркутскай уобалас ытык олохтооҕо (1998).<|endoftext|>
Хомус историята
Хомус 5000 сыл аннараа өттүгэр, бастаан Азия соҕурулуу-илин өттүгэр үөскээбит, онтон Индияҕа, ол кэнниттэн Европа дойдуларыгар тарҕаммыт буолуон сөп диэн варгановедтар этэллэр. Азия норуоттарыгар барыларыгар "хомус" диэн ааттанар: шанкобыз, комуз, гопуз, комуз, кобыз о.да а. Ханнык матырыйаалтан оҥоһуллубутун ыйан туран эмиэ ааттанар:
тимиртэн-төмөр хуур (монг.), темир комуз (кирг.), чанг гопуз (узбек);
оттон-кулузун комуз (тувин.), хулсан хуур (монг.);
мастан-ыяш комуз (тувин.), мас хомус (саха)
Төрүт түүрдүү тыллаах норуоттарга хомус диэн тыл былыры төрдө хомуһун диэн тылтан терүттэнэн тахсыбыт диэн саха тылын чинчийбит учуонай Гаврил Васильевич Попов этэр. Хомусчут араҥаччылыыр күүстэргэ туһаайан кердеһөрүн "хомус.кобыз" түүр терминин этимотологията даҕаны туоһулуур. Сорох чинчийээччилэр ап, хомуһун диэн тылтан үөскээбит эбэтэр хомус оту уоска эбэтэр тарбахха кыбытан үрэртэн силис тардар диэн этэллэр.
Сахаҕа хаһааҥҥыттан хомус музыкальнай инструмент быһыытнан баар буолбутун чинчийээччилэр билигин даҕаны чуолкай этэр кыахтара суох. Эрдэтээҥҥи хаһыылартан хомус тоҕо көстүбэтин П.П. Семенов бэрт оруннаахтык быһаарар: "Киһини кытта тимир көмүллүө суохтаах. Тимир киһи кутун баттыыр, ыарык буолар диэн былыргы сахалар өйдүүллэрэ". Онон Маак уонна Мидденфорд сахаҕа хомус нууччалартан киирбитэ диэн этиилэрэ оруна суох буолар.
Түмуктээн эттэххэ, хаппарга, хурга, хомуска норуот үгэстэрэ,итэҕэлэ итинниэ Аан дойдуну анааран көрөр суолтата мэҥэ бэлиэ буолан ойууланан киһини харыстыыр аналлаахтар.<|endoftext|>
Үөр
Үөр диэн элбэхтэр бөлөхтөһөн сылдьыылара эбэтэр улахан бытарыйыыта ааттанар.
Киһи өйө-санаата хайдах тус-туспа арахсалларын былыргы сахалар билэллэр. Саха ойууннара киһи өйүн-санаатын дириҥник үөрэтэн итилэри былыр үйэҕэ быһаарбыттар. Сахалар үөрэхтэринэн киһи бэйэтэ: этэ-сиинэ уонна үс; буор, ийэ уонна салгын куттара бары бииргэ сүр диэн ис күүһүнэн холбуу тутуллан сырыттахтарына эрэ киһи эттээх-сииннээх, тыынар тыыннаах буолар, онно эбии өйдөнөн-санааланан киһи буолан сылдьар кыахтанар.
Эстибит, быстыбыт, санаата букатыннаахтык түспүт киһини сахалар «Сүрэ тостубут» диэн этэллэр. Сүр тостуута, суох буолуута санаа түһүүтүн, өй көтүүтүн, киһи буолан бүтүүнү, сүөһү өйүгэр-санаатыгар төннүүнү бэлиэтиир. Сүр диэн киһи өйүн-санаатын, куттарын холбуу тута сылдьар ис күүһэ буолар. Бу күүс киһини киһи оҥорор.
Киһи салгын кута арахсан бардаҕына - иирэр, өйө көтөр, буккуллан ылар киһи буолар. Салгын кут арахсан барыыта «Өйө көппүт» диэн этиинэн бэлиэтэнэр. Арыгыны элбэхтик иһии өй көтүүтүгэр тириэрдэринэн итирэн өйө көппүт киһи куһаҕаннык быһыыланарын, сүөһү курдук буоларын дьон үөрэтэн билбиттэр. Салгын кут быстах кэмҥэ көтөн эбэтэр арахсан ылыыта «Өйө баайыллан ылар» диэн этиинэн эмиэ толору бэриллэр.
Киһи өллөҕүнэ куттара арахсан бараллар. Сахалар кут-сүр үөрэхтэрэ этэринэн киһи салгын кута үрэллэн ыһыллар, онтон ийэ кута Үөһээ дойдуга тахсан бэйэтин уратытынан, туспатынан айыы буолар. Үчүгэйи оҥорбут буоллаҕына Үрүҥ айыы буолан кэлэр көлүөнэлэри үөрэтиигэ туттуллар кыахтанар, онтон куһаҕаны оҥордоҕуна Хара айыы буолан умнуллууга аналланар.
Туох эмэ олус кыралар, биирдиилээн сылдьаллара кыаллыбат буоллаҕына үөр буолан, холбоһон сылдьаллар. «Бөрө үөрэ», «Сылгы үөрэ» диэн элбэх бөрөлөр, сылгылар холбоһон бииргэ сылдьалларын ааттанар. Yөрэ диэн араас астартан холбуу булкуллан оҥоруллубут аһылык сахаларга эмиэ баар.
Үөрэх диэн үөр уонна ээх диэн тыллар холбоһууларыттан үөскээбит. Элбэхтэр этиилэрин ылын, иҥэрин, сөбүлэс диэн буолар. Бэйэлэрэ кыра-кыра, тус-туспа эрээри бииргэ холбоһон сылдьар өй-санаа холбоһуктара эмиэ үөр диэн ааттаналларын үөр буолуу диэн баара биллэрэр.
Былыргылар этэллэринэн куһаҕаннык өлбүт киһи кута кыайан Үөһээ дойдуга тахсыбатаҕына үөр буолар. Быстах өлүүгэ түбэһэн, эдэр сааһыгар өлбүт киһи ийэ кута ситэ сайдыбатаҕына, кыайан Үөһээ дойдуга тиийбэккэ хаалар. Кини кута бэйдиэ сылдьар үөр буолар. Урут тыыннаах эрдэҕинэ сылдьыбыт сирдэринэн көҥүл сылдьарыгар тиийэр. Хас киһи барыта көрүөн сөп. Ордук аһаҕас эттээх дьон араас үөрдэри, абааһылары элбэхтик көрөллөр.
Өлөрүллүбүт дьон куттара эмиэ ханна да ырааппакка эрэ чугас сылдьаллар, сыһыаннаах дьоҥҥо биллиэхтэрин сөп. Үөрү саха дьоно былыргыттан билэллэр. Урукку итэҕэлинэн, бэйэтигэр тиийинэн эбэтэр оһолго өлбүт киһи кута абааһы буолан тыыннаах курдук сылдьара үөр диэн ааттанар. (1,217).
Салгын кут үөр буолар диэн быһаарар Курууппа ойуун. (2,34). Бу этии сыыһа. Салгын кут диэн өссө үгэскэ ситэ кубулуйа илик өй-санаа ааттанар. Өй-санаа үөрэх буолан умнуллубат үгэстэри үөскэттэҕинэ ийэ кут таһымыгар тиийиэн сөп. Түүл үгүс көстүүлэрэ үгэс буолбут, ол аата ийэ кут таһымыгар тиийбит өйдөбүллэринэн табатык тойонноноллор.
Моҥнон өлбүт, анньынан, оһоллонон, иирэн өлбүт, абааһы буолан өлбүт киһи дууһатын туох да туппат эбит. Орто Дойдуга хаалан үөр буолар. Маннык өлбүт киһи аатын ааттаабаттар эбит, абааһы буолла диэн куттанан. Үөрдэр абааһы буолаллар. Кырдьаҕас оҕонньор, оҕо үөр буолбат. Киһи бэйэтин аймахтарыгар үөр буолар. Атын ыалга баран үөр буолбат. Үөртэн туттаран ойуун буолаллар. (2,48).
Үөр - былыргы саха итэҕэлинэн киһи кута абааһы буолта. Бэт былыргы кэмҥэ Омоҕой баай мааны кыыһа моҥнон, ыйанан өлөн Аан Чээкэй диэн харах абааһыта буолбут. Ол тэҥэ Чуонах ууһа хотун - брааскай омук Иирэр Саар кыргыттара: Тайахтаах Натааһа, Баттахтаах Маарыйа, Өксөкүлээх өрө харах Өрүүнэ той диэннэр. Болугур, Аллан, Игидэй, Бахсы айыылара кэнники үөскээбиттэрэ бааллар. Кинилэр бары баай олоҕор үөскээбит, баай удьуордара, ону кэнники айыы диэн аат биэрбиттэр. Ол үөрдэр айыылаах-буруйдаах куттара үөһэ көппөккө отто дойдуга уста сылдьаллар. Кырыыска этиллэн, кырамаҥҥа анньыллан үөр буолаллар. Үөрдэр куттара дьабыҥҥа кыайан көппөккө айыы-үөр буолаллар эбит. (3,313).
Өлбүт киһи кыайан Үөһээ дойдуга барбакка хаалбыт ийэ кута ыһыллан, бытарыйан үөр буолара быһаарыллар. Эдэр саастарыгар оһоллорго, быстах өлүүлэргэ түбэһэн өлбүт дьон ийэ куттара үөр буолан олорбут сирдэрин чугаһынан сылдьаллар. Киһи өлөрүгэр быстахтык быһыыланан куһаҕан санааларын илдьэ бардаҕына эбэтэр бэйэтэ даҕаны куһаҕан санаалардаах өллөҕүнэ кута үөр диэн буолар. Куһаҕан санаа мунньустуутуттан, тардыһыытыттан үөр ыарахан буолан, үөһээ диэки кыайан тахсыбакка, аллараа дьон олорор сирдэринэн сылдьарга күһэллэриттэн дьоҥҥо көстөр, биллэр.
Куһаҕан санааларынан туолбут кут, ол аата үөр, бу санаалар бэйэ-бэйэлэрин кытта тардыстыыларыттан кыайан үрэллэн, ыһыллан хаалбакка, ыраах барбакка чугас сылдьалларыттан дьоҥҥо көстөр, биллэр буолаллар.
Киһи бэйэтин өлөрүнүүтэ диэн олус куһаҕан, ыар быһыы, хара айыыны оҥостунуу буолар. Маннык ыар быһыыны киһи куһаҕан санаалара мунньустан элбээтэхтэринэ, олоххо дьулуурун, үчүгэй санааларын баһыйдахтарына оҥорор. Бу киһи кута куһаҕан санаалара элбэх буолан үөргэ кубулуйара чахчы.
Үөрдэр бэйэлэрэ ханна да барбаттар, чугас урут олорбут сирдэрин аттыгар сылдьаллар. Аһаҕас эттээх дьон үөрдэри элбэхтик көрөллөрө бэлиэтэнэр. Yөр ордук элбэхтик бэйэтин аймахтарыгар көстөн биллэр. Өлөөрү сытар дьон аймахтарыгар хом санаалаах буолуулара элбэҕиттэн үөр аймахтарга көстөр дииллэр.
Yөрү дьон билигин да көрөллөрө биллэр. Улааппыт кыргыттара көрбөккө быраҕан барбыт эмээхсиннэрэ өлбүтүн кэннэ дьиэтин атыылаан кэбиспиттэр. Кэлин бу дьиэҕэ олорор дьон эмээхсини көрөллөрүн таһынан куукунаҕа араас тыаһы-ууһу истэллэр эбит. Ууга түһэн соһуччу өлбүт киһи дьиэтигэр звоноктаан, ааны астаран киирэн кэлэн кириэһилэҕэ олорунан кэбиһэрин дьиэлээхтэр бары көрөллөрө эмиэ биллэр.
Үөр диэн этиттэн-сииниттэн арахсыбыт өй-санаа биир уларыйан сылдьар көрүҥэ буолар. Былыргы хомуһуннаах ойууннар үөрү тутан ылан онно-манна хаайан эбэтэр ыраах үтүрүйэн, суох, биллибэт оҥороллоро кэпсээннэргэ ахтыллаллар. (4,16).
=Туһаныллыбыт литература.==
1. П.С.Афанасьев, П.А.Слепцов, В.И.Лиханов и др. Саха тылын быһаарыылаах кылгас тылдьыта.- Дьокуускай: «Бичик» нац. кинигэ кыһата, 1994.- 264 с.
2. Н.Н.Яковлев. Курууппа ойуун көрүүлэрэ. Дьокуускай: «Бичик» нац. кинигэ кыһата, 1993.- 56 с.
3. Сэһэн Боло. Лиэнэҕэ нуучча кэлиэн иннинээҕи саха олоҕо. Дьокуускай: «Бичик» нац. кинигэ кыһата, 1994.- 352 с.
4 "Туймаада" хаһыат. №296. 17.03.2016.<|endoftext|>
Турнин Лука Николаевич
Турнин Лука Николаевич (1917-1989) — аатырбыт хомусчут, Саха АССР култууратын үтүөлээх үлэһитэ, Үлэ кыһыл знамя уордьанын кавалера, мелодист, артыыс, үҥкүүһүт, саха төрүт култууратын пропагандиһа.
1948 сыллаахха Москубаҕа тиийэн аан маҥнайгынан хомустаабыта. Кини 27 киһилээх ансаамбыл тэрийбитэ. Тыаһатар хомустарын бэйэтэ оҥорор этэ. 1957 сыллаахха ансамбылынан тиийэн Москубаҕа Чайковскай аатынан саалаҕа хомустаабыттара. Ол Саха Сирэ Российскай государство састаабыгар киирбитэ 325 бэлиэтиир бырааһынньыга этэ.<|endoftext|>
Готовцев Роман Ильич
Готовцев Роман Ильич балаҕан ыйын 3 күнүгэр 1960 сыллаахха Уус-Алдан оройуонун Тандатыгар сулууспалаах дьиэ кэргэҥҥэ төрөөбүтэ.
Оскуолаҕа үөрэнэр кэмигэр Г. Н. Бурцевка дьарыктаммыта. Дьокуускайдааҕы худуоһунньуктар училищеларыгар үөрэммитэ. 1991 с. варганнай музыка Аан дойдутааҕы II Конгреһын быыстапкатыгар «Лучший варган мира» конкурска II миэстэни ылбыта уонна хомус оҥоруутугар международнай кылаастаах маастар степэнинылбыта. Хотгу норуоттар фестивалларын кыттыылааҕа. Аляскаҕа (АХШ) 1993 с. Францияҕа 1994 с. Уопут атастаһа уустарга сылдьар: Гоголев С.И-Амынньыкы Уус (Мэҥэ Хаҥалас), И. Ф. Захаровка — Кылыадьы Уус (Бүлүү), Б. Ф. Неустроев, Чярин Ф (Баайаҕа), Р. А. Даниловка (Куокуну, Сунтаар), Аммосов Е.Е (Уус-Күөлэ, Уус Алдан).<|endoftext|>
Хомус тардыыга Гиннес рекорда
Хомус тардыыга Гиннес рекорда - 2011 сылаахха 20 араас дойду 1344 хомусчута бииргэ хомустаан Гиннес рекордун олохтообуттара.
2011 сыллаахха бэс ыйыгар Дьокуускай куоракка 1344 виртуоз хомусчут сэттэ мүнүүтэ тэбис-тэҥник хомус тардан рекорду олохтообуттара.<|endoftext|>
Кэнчээри хомусчуттар ансаамбыллара
ДҮПСҮН КЭСИЛЭ - ХОМУСЧУТ УОЛАТТАР.
Иван Жирков аатынан Дүпсүн орто оскуолатыга Михайловна тэрийэн үлэлэтэр. р "Кэнчээри" хомусчут уолаттар ансаамбылларын Соловьева Мария Михайловна тэрийэн үлэлэтэр.
ситиһиилэрэ:
Альбина Дегтярева анал бирииһэ
Петр Оготоев аатынан конкурс лауреаттара
"Хотугу сулус" конкурс I, II степэннээх лауреат
"Варган музыкатын бастыҥ коллектива" анал аат хаһаайыттара.
Париж куоракка буолбут "Салют талантов" конкурс I степэннээх лауреаттара<|endoftext|>
Хомус күнэ
Хомус күнэ — Саха Өрүспүүбүлүкэтин бэлиэ күнэ.
Ил Дархан Егор Борисов 2011 сыллаахха бэс ыйын 27 күнүгэр таһаарбыт ыйааҕынан Саха Өрүспүүбүлүкэтигэр Хомус күнэ сэтинньи ый 30 күнүгэр бэлиэтэнэр.<|endoftext|>
Ыарыһах оҕо
Сахаларга “ы” дорҕоон – ыарахан дорҕоон. Бу дорҕоонтон ыар, ынчык, ыарыы, ыарыһах, ыарахан диэн тыллар үөскүүллэр. “Ы” дорҕоон хатыланан “ыы” диэҥҥэ кубулуйдаҕына өссө куһаҕаҥҥа тириэрдэр кыахтанар. Ас диэн үтүө тылбыт аһыы буолан быраҕыллар, ай диэн саҥаны айа сатыырбыт айыы диэҥҥэ уларыйан куһаҕана элбэх өйдөбүллэнэр. (1,17).
Доруобай оҕону төрөтүү төрөппүттэртэн ирдэнэр олох кытаанах көрдөбүлэ буолар. Ким да ыарыһах оҕолоох буолуон баҕарбат. Сэбиэскэй былаас дьахталлары аһара көҥүллэринэн ыыппыта эдэр эрдэхтэринэ уһуннук үөрэнэллэриттэн элбэх араас дьону кытта сиэксинэн аһара дьарыктананнар доруобай оҕолору төрөппөт буоллулар. Биир эмэ оҕону төрөппүттэрэ ыарыһах буолара элбээтэ. Ыалларга ыарыһах оҕо төрүүрэ таҥара накааһынан ааҕыллар. Таҥара накааһа хантан да атын сиртэн кэлбэт, киһи оҥорбут быһыыларыгар эппиэтэ буолан кэлэр.
Куһаҕан айыыны оҥорбут киһи сэккэ түбэһэр диэн сахалар үөрэхтэрэ этэр. (2,13). Дьахталлар эдэр эрдэхтэринэ эргэ тахсыбакка элбэхтик күүлэйдии, аһыы-сии сылдьыбыттарын иэстэбилэ ыарыһах оҕо төрөөһүнэ буолар.
Киһи оҥорор быһыыларыгар эппиэтэ хайаан да кэлэр. Үчүгэйи элбэхтик оҥордоххо үчүгэйинэн эппиэттиир. Онтон куһаҕаны оҥоруу иэстэбили үөскэтэр. Туох куһаҕан оҥоруллубутуттан тутулуктанан тус-туһунан көрүҥнээх буолуохтарын сөп. Биллэр сокуоннары кэспит киһи араас суол эппитинэскэ түбэһэр. Улахан буруй буоллаҕына хаайыллар. (3,105).
Өй-санаа көрдөбүллэрин тутуспат буолуу иэстэбилэ хойутаан, көлүөнэлэр солбуйсууларын кэнниттэн кэлэринэн быстах санаалаах, айыыны оҥоро сатыыр биирдиилээн дьон билимиэхтэрин сөп. “Айыыны үчүгэй” диэн этии эдэр кыыс айыыны оҥорор санаатыттан кыыһын харыстаабакка көрсө түспүт киһитигэр биэрэн кэбиһэрин үөскэтэр. Уһун үйэлээх сахалар үөрэхтэринэн кыыс оҕо кыыһынан сылдьан эргэ тахсара хайаан да ирдэнэр. Ол барыта доруобай, эр киһи буор кутун ылыммыт оҕону төрөтүүгэ аналланар. (4,16).
Кыыс оҕолору сааһа ситтэр эрэ эргэ биэрии доруобай оҕолор төрүүллэригэр тириэрдэр соҕотох суол буолар. Сахалар урукку кэмҥэ өй-санаа бу көрдөбүлүн олохторугар туһаналлар этэ.
Туһаныллыбыт литература..
1. Каженкин И.И. Дорҕооннор өйгө-санааҕа дьайыылара. – Дьокуускай: ГБУ РС(Я) “Бизнес-инкубатор”, 2013, 108 с.
2. “Илин” сурунаал. 1997. №1,2.
3. Каженкин И.И. Кут-сүр үөрэҕэ. – Дьокуускай: Бичик, 2004. – 128 с.
4. “Туймаада уоттара” хаһыат. №88. 16.02.2012.<|endoftext|>
Дьыбардаахха саҥарыма
Дьыбардаахха саҥарыма диэн сахалар куһаҕан өйдөбүллээх тыллары улаханнык саҥарыма диэн үөрэхтэрэ буолар.
Былыргы өбүгэлэрбит олохторун үөрэҕин өс хоһооно оҥорбуттарын билигин быһалыы ылан туһанабыт. Тыл иччитэ дорҕоонноругар саһан сылдьар. (1,31).
Улахан тымныы түспүт сарсыардатыгар ханнык баҕарар тыас олус улаатан ыраахтан доргуйан иһиллэр. “Дьыбардаахха саҥарыма” диэн өс хоһооно куһаҕан суолталаах, өйдөбүллээх тыллары улаханнык саҥара сылдьыы, оннук үгэс киһиэхэ бэйэтигэр, оҕолоругар үөскээн хааларынан куһаҕан майгылаахха кубулутуон сөбүттэн сэрэтии, киһини харыстааһын буолар. (2,53).
Саха дьонугар саамай куһаҕан дорҕоонунан “ы” дорҕоон буолар. Бу дорҕоонтон ыы, ыар, ырыы, ыарыы, ынчык, ыарахан диэн куһаҕан өйдөбүллээх тыллар үөскүүллэр. Бу дорҕоон “ыы” диэн хатыланнаҕына куһаҕана өссө улаатар, ытааһын бэйэтинэн үөскээн тахсар. Куһаҕан дорҕооннордоох тыллары улаханнык саҥарбаттар, элбэхтик туттубаттар.
Кыра оҕо “ыы” диэн саҥаран, ытаабыта буола оонньоотоҕуна эбэ Лөкүө тохтото охсор этэ уонна “Бу оҕо сотору ытыыр буолбут” диэн быһаарара. Эбиэттэн киэһэ оҕо хаппырыыстаан, ытаан барара кырдьык этэ.
Айыы диэн сэрэхтээх, куһаҕан суолтата элбэх, «ыы» диэн ытааһын дорҕоонунан бүтүүлээх тылы үгүстүк туттуу, улаханнык, дьыбардаахха саҥарыы содула олус улахан, кэлэр көлүөнэлэри, эдэрдэри сыыһа-халты тутуннарарын тэҥэ, айыы буола сатаан бэйэлэригэр тиийинэллэригэр тириэрдиэн сөп. Айыы диэн тыл сэрэхтээхтик биирдэ эмэтэ туттуллар, улаханнык саҥарыллыбат тыл.
Сахалар оҕолорун өйүн-санаатын харыстыылларыттан сыыһа-халты туттунарын суох оҥороору кыра эрдэҕинэ “Айыы диэмэ”, “Айыыны оҥорума” диэн этэн иитэллэр, үөрэтэллэр. (3,24).
Туһаныллыбыт литература..
1. Каженкин И.И. Дорҕооннор өйгө-санааҕа дьайыылара. – Дьокуускай: ГБУ РС(Я) “Бизнес-инкубатор”, 2013. – 108 с.
2. Саха таабырыннара, өс хоһоонноро, чабырҕахтара / хомуйан оҥордо И.К.Попов. – Дьокуускай: Бичик, 2006. – 112 с.
3. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.<|endoftext|>
Оҕолорум иитиэхтэрэ
Урукку кэмнэргэ сахалар дьахталлар олоххо аналларын билэн таба суолу туһаналлар этэ. Оччотооҕу кэмнэргэ кыыс оҕо сааһа ситтэр эрэ эргэ тахсан ыал буолан оҕо төрөтүүтүнэн уонна иитиитинэн аан бастаан дьарыктанара. Ол кэмҥэ сахалар ахсааннара эбиллэн, үлэ-хамнас сайдан иһэрэ.
Оҕолоро ыал буолуутугар төрөппүттэр икки өттүттэн төрүччү үөрэҕин кытаанахтык тутуһан доруобуйаларын, майгыларын-сигилилэрин, үлэлэрин-хамнастарын дириҥник үөрэтэн баран быһаарыыны ылыналлара, кыыстарын ырааһынан кэргэнигэр туттараллара. Саҥа ыаллар оҕолоро, кэлэр көлүөнэлэрэ доруобай, көрсүө, сэмэй, үлэни-хамнаһы кыайар, эр киһини утумнуур буола төрүүр кыахтаналлара. (1,16).
Ортотунан ыллахха түөрт оҕоломмут дьахтар 20 сылынан түөрт туруу үлэһит дьону улаатыннардаҕына, бу түөрт үлэһит киһи уонна улааппыт элбэх сиэннэрэ эбэлэрин, эһэлэрин кырыйдахтарына көрөр-истэр кыахтаналлара, үлэни-хамнаһы сайыннараллара. Бу олох үөрэҕэ “Оҕолорум иитиэхтэрэ” диэн этиинэн көлүөнэттэн көлүөнэҕэ бэриллэн иһэр.
Ыал олоҕун сайдыыта саха дьоно урукку кэмнэртэн ыла туһаммыт суолларынан бардаҕына оҕо төрүүрэ элбээн уонна киһи буолууга иитиллэрэ тупсан аймахтар ахсааннара эбиллэн иһиитэ үөскүүр. Эдэр дьахталлар төрүүр кыахтара улаханыттан уонна элбэҕиттэн сааһырдахпытына оҕолорбут иитиэхтэрэ диэн санаанан салайтардахтарына оҕону көрсүө, сэмэй буолууга иитэллэрэ тупсан үлэһит дьон элбиэхтэрэ.
Дьахталлары эдэр эрдэхтэринэ эргэ биэрии, үлэлэппэт, уһуннук үөрэппэт буолуу бу оҕолонуу дьыалатыгар тупсарыыны түргэнник киллэриэ этэ. Дьахтар элбэхтик оҕолонноҕуна эрэ, оҕолоро улаатан кинини иитэр кыахтаннахтарына киһилии олоҕу олорорун, олоҕо тупсарын биллэҕинэ ити дьыаланы кыайар кыахтанар. «Оҕолорум иитиэхтэрэ» диэн этии элбэх оҕону төрөтүүнү таһынан киһилии быһыыга, көрсүө, сэмэй буолууга, үлэҕэ-хамнаска үөрэтиигэ иитэр суолтата улаханын урукку кэмҥэ табан туһаналлара. (2,15).
Үлэһит дьахтар бэйэтин үйэтигэр үлэлээн дуомнаан син хамнаһы өлөрөр курдук сананар, туһалааҕы оҥорор курдук буоллаҕына, оҕото суох хаалыыта кэлэр көлүөнэҕэ үлэһит илии суох буолуутугар тириэрдэр. Билигин Россия государствота маннык ыарахан балаһыанньаҕа киирэн, олохтоох үлэһиттэр ахсааннара быста аҕыйаан, кэлии үлэһиттэр элбээн иһэллэр.
Туһаныллыбыт литература..
1. “Туймаада” хаһыат. №135. 17.01.2013.
2. Каженкин И.И. Үлэ-олох үөрэҕэ. – Дьокуускай: УПК ТРИ, 2010. – 100 с.<|endoftext|>
Васильев Николай Иванович
Олоҕун олуктара.
Үөһээ Бүлүү улууһуттан төрүттээх. Кини бииргэ төрөөбүт улахан убайа лингвист Дьаргыстай. "Хатан" оҕо аймах сурунаалыгар хаста да түүр омуктарыгар сыһыаннаах матырыйааллара бэчээттэммиттэрэ.
Үлэтэ.
«Хатан» сурунаал төрүттэнэригэр быһаччы сыһыаннаах. «Аттила» диэн нууччалыы тылынан тахсыбыт оҕолорго аналлаах сурунаал ааптара.<|endoftext|>
Ускуустуба уонна култуура арктикатааҕы судаарыстыбаннай института
Ускуустуба уонна култуура арктикатааҕы судаарыстыбаннай института () - Дьокуускай куоракка баар ускуустуба уонна култуура хайысхаларынан үөрэтэр, уус-уран чинчийэр уонна айар оскуолалаах үрдүк үөрэх кыһата.
Түөрт факультеттаах:
Устуоруйата.
2000 сыллаахха СӨ таһымыгар хас да атын үөрэх кыһаларын Дьокуускайдааҕы филиаалларыттан таҥыллан төрүттэммитэ: МХАТ оскуола-устуудьуйата, Урааллааҕы судаарыстыбаннай консерватория, Красноярскайдааҕы судаарыстыбаннай уус-уран институт уонна Илин Сибиирдээҕи судаарыстыбаннай култуура уонна ускуустуба акадьыамыйата.
Тэрийээччи ректор култуура уонна кут-сүр сайдыытын миниистирэ, СӨ норуотун артыыһа А.С. Борисов буолбута.
2007 сыллаахха институт бэдэрээссийэ көрүүтүгэр Арассыыйа култууратын министиэристибэтигэр бэриллибитэ. Ол сыл толору тургутууну ааспыта. 2008 сыллаахха институкка С.С. Игнатьева ректорынан анаммыта.
2011 сыллааҕы туругунан институука 832 устудьуон үөрэнэр этэ. 14 билим дуоктара, 42 билим хандьыдаата үлэлииллэрэ. 19 уһуйааччы судаарыстыба ытык сыбаанньатын сүгэллэрэ.<|endoftext|>
Буор кут 1
Буор кут (былыргылар билиилэрэ).
Буор кут диэн киһи этин-сиинин көрөр-истэр, харыстыыр өй-санаа буолар. Киһи өйүттэн-санаатыттан, атын куттарыттан туспа арааран ылбыт буор куппут өйүн-санаатын төһө кыайарбытынан дириҥник ырытан көрүөхпүт. Улахан хомуһуннаах ойууннарбыт суох буолан хаалыылара бу үөрэхпит сайдыытын улаханнык бытаарта эрээри кыайан симэлитэн кэбиспэтэ.
Сахалар кут-сүр үөрэхтэрэ олус былыргы үөрэх. Бу үөрэхтэн туох өйдөбүллэр ордоннор баччаҕа тиийэ кэлбиттэрин мустахпы-тына, киһи үс куттааҕын саха киһитэ барыта билэр. Ол быстах-остох ордон хаалбыт өйдөбүллэртэн буор кут туһунан быһаарыылары туспа арааран мустахпытына манныктар:
Буор кут сир информациятын илдьэ сылдьар. Ийэ кут киһиэхэ космостан киирэр уонна айылҕа саамай дириҥ күүстэрин кытта сибээстээх. Салгын кут айылҕа түргэнник буола турар уларыйыыларын ылар. (1,24).
Сахалар этэринэн киһи «Айылҕа оҕото» буолар. Бу быһаарыы киһи этэ-сиинэ айылҕаттан улахан тутулуктааҕын билинэр. Буор куту ийэ кут үөскэтэр. Буор кут эти-сиини оҥорор күүс. (2,124).
Курууппа ойуун - Яковлев Н.Н. саха итэҕэлин туһунан кэпсээнигэр буор кут киһи этиттэн-сииниттэн арахсан барарын бэлиэтиир. Бу бар¬быт буор куту ойуун ол дойдуттан таһаарар. Буор кут бардаҕына киһи ыалдьар. (3,32). Киһи өллөҕүнэ буор кута сир-халлаан ыккардыгар көтөн хаалар диэн өйдөбүл баара. Ол иһин тыал-хаар, ардах, самыыр буолаары гыннаҕына, өлбүт киһи түүлгэ киирэр дииллэр. (1,51).
Сахалар өйдөбүллэринэн кут диэн тыл киһи тыыннаах буолар олоҕун төрүтэ. Буор кут – киһи үс кутуттан биирдэстэрэ, киһи өллөҕүнэ, сири кытта сир буолан хаалар. (4,98).
Киһи Айылҕа оҕото буоларынан тыыннаах буолан олох олоруон баҕарар уонна ол иһин бэйэтин этин-сиинин харыстыыр аналлаах. Киһи бэйэтин этин-сиинин харыстанарыгар аналлаах оҥоһуутунан хайа баҕарар этигэр куһаҕан буоллаҕына, ол онно ыарыы үөскээн өйүгэр-санаатыгар биллэр. Ол аата киһи этин-сиинин ханнык эмэ чааһын туохха эмэ дэҥнээтэҕинэ эбэтэр бааһыртаҕына, онтон үөскээбит ыарыы өйүгэр-санаатыгар тиийэ тарҕанар. Бу ыарыы төһө күүстээх буолара төһө улахан эчэйии, бааһырыы буолбутуттан быһаччы тутулуктанар. Маннык соһуччу ыарыыттан киһи аан маҥнайгы көмүскэнэр хамсаныытынан ыалдьыбыт өттүн түргэнник сыҕарыта охсон биэрии эбэтэр бүтүн бэйэтэ куота көтөн быыһаныыта буолар. Ыарыы буоллаҕына бу хамсаныылары киһи олус түргэнник оҥоро охсубутун бэйэтэ өйдөөбөккө да хаалар.
Ыарыы сүүрээнэ куһаҕаныттан киһи бэйэтэ аны итинник ыарыы хаттаан хатыламматыгар дьулуһар, ол иһин ыарыы өссө буолбатын наада-тыгар быстах, түргэн хамсаныылары тугу да толкуйдуу турбакка эрэ оҥоро охсор. Бу ыарыы уонна онтон көмүскэнэр хамсаныылар хаһан, туохтан уонна ханнык кэмҥэ буолбуттара киһи этин-сиинин өйүгэр¬-санаатыгар суруллан, мунньуллан ууруллан иһэллэр. Ол мунньуллан, ууруллан иһиилэрэ, аны хаһан эмэ итинник ыарыы буоллаҕына уонна урут оҥоруллубут хамсаныылар ыарыы суох буоларыгар туһалаабыт эбит буоллахтарына, киһи этин-сиинин өйүттэн-санаатыттан олус түргэнник ылан ол хамсаныылары үтүктэн, бу сырыыга эмиэ ол курдук оҥороругар туһалыыр эбиттэр. Киһи этигэр үөскээбит ити ыарыылар өйүгэр-санаатыгар суруллан, ууруллан иһэллэрин психолог Рон Хаббард бигэргэтэр. (5,53).
Оҕо Айылҕаттан аналын быһыытынан кыра эрдэҕинэ ордук сэрэнэр. Тугун эмэ эчэттэҕинэ, онтон ыарыы буоллаҕына, ол онтуттан ордук сэрэнэр буолар. Сууллан түһэн кэтэҕин өлөрдөҕүнэ, аны кэтэҕинэн түспэккэ, маҥнай олоро түһэргэ дьулуһар. Алҕас итии чаанньыкка тарбаҕын төбөтүн хаарыйдаҕына, аны хаһан даҕаны итии тэриллэри сэрэммэккэ эрэ туппат буолар. Аан маҥнай «Чыы» диэн тарбаҕынан кэйиэлээн көрөн баран тутарга үөрэнэ охсор. Хатыылаах кактуһу алҕас тарбаҕынан таарыйдаҕына, аны билбэт үүнээйитин сэрэммэккэ эрэ тыыппат буолар. Ити барыта кыра оҕо этэ-сиинэ ыалдьарыттан ордук түргэнник уонна өр кэмҥэ умнубат гына үөрэнэр дьоҕурдааҕын бэлиэтиир.
Былыргыттан олохсуйбут үгэстэргэ үөрэтии оҕо кыра эрдэҕиттэн саҕаланан баран иһэрэ ордук туһалаах буолуохтаах. Ол курдук биилээҕи, быһаҕы, сүгэни сэрэнэн туттарга үөрэтии оҕо быһаҕы тутар буолуоҕуттан ыла саҕаланан барара наада. Быһаҕы, биилээҕи сэрэнэн туттарга, киһиэхэ уһугунан анньан бэриллибэт диэн үгэскэ үөрэммит оҕо үйэтин тухары быһахтан, биилээхтэн сэрэхтээх буолуоҕа, сыыһа туттан дэҥи-оһолу таһаарымыан сөп.
Улахан да киһи тарбаҕын төбөтүн итиигэ хаарыйдаҕына соҕотохто, тугу да толкуйдаабакка эрэ сулбу тардан ылар. Олус түргэн, эмискэ хамсаныыны оҥоро охсубутун өйдөөбөккө да хаалар. Бу түгэҥҥэ куттал киһи этигэр-сиинигэр быһаччы суоһуур буолан хамсаныы, буор кут өйүттэн-санаатыттан бэлэм үөрэтиллибит хамсаныыны ыла охсон оҥо-руллар. Kиһи бу курдук судургу, ыарыыттан көмүскэнэр хамсаныылары оҥороругар буор кута быһаччы дьаһайар. Киһи биирдэ эмэтэ «Өйө көтөн ылар» кэмигэр толкуйдуур өйө арахсан хааларын уонна бу кэмҥэ киһини быһаччы быһаарар өйө салайарын психолог Рон Хаббард эмиэ быһаарбыта. (5,76).
Буор кут диэн былыргы сахалыы өйдөбүлгэ киһи этэ-сиинэ киирсибэт. Бу өйдөбүлгэ киһиттэн бэйэтиттэн, этиттэн-сииниттэн арахсан туспа баран хаалар уонна сорох кэмҥэ ыалдьар туспа өй-санаа, кут киирэрэ бэлиэтэнэр. Киһи этигэр-сиинигэр быһаччы сыһыаннаах араас ыарыылар тустарынан өйдөбүллэр уонна бу ыарыылартан көмүскэнэргэ аналлаах хамсаныылар бу буор кукка холбуу киирсэн, туспа өй-санаа буолан мунньуллан иһэллэр. Киһи бэйэтин уһун үйэтигэр араас элбэх быстах ыарыылар уонна ол ыарыылартан хайдах харыстанар туһунан өйдөбүллэр элбээн, мунньуллан, буор кут өйө-санаата эмиэ дириҥээн, күүһүрэн иһэр. Онон буор кут диэн өйдөбүлгэ киһи этиттэн-сииниттэн ураты, ол эрээри бу эти-сиини харыстыыр, көрөр-истэр, көмүскүүргэ аналлаах быһаччы хамсаныылары оҥорор өй-санаа мунньустуута киирэр. Ити иһин буор кут сахалыы өйдөбүлэ төһө эмэ кэҥээн бэйэтэ эмиэ туспа өйдөөх-санаалаах буолан тахсар.
Арҕааҥҥы учуонайдар быһаарыыларынан киһиэхэ инстинкт диэн баар. Ол аата киһи толкуйдаабакка эрэ оҥорор хамсаныыларын ааттыыллар. Манна кыра оҕо тыыннаах буолаары эмиий эмэр хамсаныытын кытта киллэрэллэр. Бу өйдөбүл сахалар буор кут диэн быһаарыыларыгар сөп түбэһэр. Буор куту кытта ийэ кут куруук бииргэ сылдьаллар. Киһи үгүс ыарыылара буор уонна ийэ куттартан быһаччы тутулуктаахтарын сахалар бэлиэтииллэр.
Kиһи этэ-сиинэ айылҕаттан олус уустук оҥоһуулаах, бэйэ-бэйэлэриттэн ураты тутулуктардаах организм буолар. Бу организмы чаһы курдук үлэлэтэргэ салайар, тэҥнээн биэрэн иһэр күүстэр дьайаллар. Бу күүстэр – киһи санаата буолаллар. Эти-сиини салайар күүстэр – ис санаа диэн ааттаналлар. Ол аата киһи этэ-сиинэ ыалдьарын үгүс өттө бу организматын салайар үлэтэ кэһиллиитинэн, биир тэҥник бэйэ-бэйэлэриттэн тутулуктаах үлэлэрэ табыллыбат буолуутунан быһаарыллар.
Кут диэн тыл сахалыы кутуу, мунньуу диэн өйдөбүллээх. Ол аата сахалыы кут диэн өйдөбүл өй-санаа мунньустубут көрүҥэ буоларын быһаарар. Буор кут диэн өй-санаа араас ыарыылар тустарынан өйдөбүллэр уонна ол ыарыылартан көмүскэнэр хамсаныылар мунньустубут көрүҥнэрэ буолар. Манна киһи ханнык эмэ хамсаныыны оҥороругар элбэх өй-санаа мунньустуута наада буоларын эбэн биэриэххэ наада. Ол курдук билигин оҥорон туһанан эрэр роботтара тарбахтарын хамсаталларыгар улахан күүстээх компьютер өйө ситэн тиийбэт диэн этэллэр. Киһи уһун олоҕун устата буор кут сайдан өйө-санаата дириҥээн иһэр. Ол курдук киһи араас ыарыылара уонна олортон көмүскэниитэ, харыстаныыта эмиэ эбиллэн иһэллэр. Кэнники буор кут өссө сайыннаҕына бэйэтэ киһи этин-сиинин, ис уорганнарын хамсааһыннарын эмиэ дьаһайара кыаллыан сөп. Киһи этэ-сиинэ ыалдьара буор кута ыал-дьарыттан тутулуктаах буолара итинник эмиэ быһаарыллар. (6,80).
Туһаныллыбыт литература..
1. Саха төрүт культурата. 11 чааһа. Саха республикатын үөрэҕин министерствота. Учууталга көмө. Дьокуускай: 1992.- 80 с.
2. Афанасьев Л.А. Айыы үөрэҕэ. Дьокуускай: «Ситим» КиФ, 1993.- 184 с.
3. Курууппа ойуун көрүүлэрэ. Дьокуускай: «Бичик» Нац. кинигэ кыһата, 1993.- 56 с.
4. Саха тылын быһаарыылаах кылгас тылдьыта. / П.С.Афанасьев ре-дакциятынан - Дьокуускай: «Бичик» нац. Кинигэ кыһата, 1994.- 264 с.
5. Л.Рон Хаббард. Дианетика. Современная наука душевного здо¬ровья. Учебник по дианетике. / Пер. с англ. под общей ред.
6. Каженкин И.И. Кут-сүр үөрэҕэ. - Дьокуускай: Бичик, 2004. - 128 с.<|endoftext|>
Ийэ кут 1
Ийэ кут (былыргылар билиилэрэ).
Хас эмэ үйэ тухары саха дьонун өйдөрүттэн-санааларыттан ылан быраҕа, умуннара сатаабыттарын да иһин кут-сүр үөрэҕэ сыыйа сай¬дан оннун булан эрэр. Россияҕа аатыгар да буоллар демократия үөскээһинэ бу үөрэх сайдыытыгар, чөлүгэр түһэн барыытыгар туһалаата. Манна ордук бэчээт үлэтин сэргэхсийиитэ улахан туһаны аҕалар. Былыргы кэмҥэ саха дьоно кут-сүр үөрэхтэрин ойууннарын нөҥүө билэр эбит буоллахтарына билигин бэчээт бары өҥөтүнэн туһананнар билиилэрэ-көрүүлэрэ түргэнник дириҥээн иһэр.
Саха дьоно былыр-былыргыттан кут-сүр үөрэҕин итэҕэйэллэр, киһи куттара тус-туспа буолалларын билэллэр. Бу үөрэх этэринэн киһи үс куттаах. Сахалар кут-сүр үөрэхтэригэр ийэ кут туһунан маннык өйдөбүллэр мунньуллубуттар:
Саха саныырынан киһи куттара айылҕаны кытта сибээстээхтэр. Ийэ кут киһиэхэ космостан киирэр уонна айылҕа саа¬май дириҥ күүстэрин кытта сибээстээх. (1,24).
Ийэ куту Үрүҥ Айыы үөскэтэр. Ийэ кут киһи этин-сиинин сороҕо буолар. Ол иһин ийэ куту төрүт кут дииллэр. Ийэ кут киһи сүрэҕэр олорор. (2,119). Киһи ийэ кута буор кутуттан арахсан туспа сылдьара эмиэ бэлиэтэнэр. Үөр буолбут ийэ кут дьоҥҥо киириэн, дьон олоҕун буортулуон сөп. (2,127).
Курууппа ойуун ийэ куту киһи этэ-хаана диир. Ыарыйдахха, киһи этэ-хаана ыалдьар, ол аата ийэ кут ыалдьара буолар. (3,35).
Кэнники кэмҥэ дьон-аймах үөрэҕи-билиини баһылааннар, Сир үрдүгэр Айылҕаны кытта атааннаспакка бииргэ олороллорун наадатыгар Үрүҥ Айыы үөрэҕин тутустахтарына эрэ табылларын син билэн эрэллэр. Андрей Саввинов «Кут-сүр» как якутская ментальность» диэн үлэтигэр ийэ куту маннык быһаарар: «Ийэ-кут - нечто, передаваемое наследст¬венно и предопределяющее этническую принадлежность». (4,38).
Андрей Кривошапкин «Солнце и небо - мир светлых творцов» диэн үлэтигэр ийэ кут туһунан маннык суруйар: «Ийэ кут определяла нас-ледственность и передавалась от предков к потомкам через детей и родстенников и оставалась в серединном мире». «Ийэ кут, по поверьям саха, у родстенников был один и в силу этого за грехи отдельного человека отвечал весь род». «Якуты считали, что ийэ кут передается от предков и остается после человека в его потомках в серединном мире, и жизнь и судьба этого потомства, насколько долго сохранится его род напрямую зависят не только от действий самого человека во время всей его жизни, но и поступков его предков». (5,48-50).
Саха дьонун ийэ кут туһунан өйдөбүллэрин түмнэхпитинэ киһи өйүн-санаатын төрүтэ буолара быһаарыллар. Ийэ кут буор куту кытта бииргэ сылдьар диэн этэллэр. Ийэ кут көттөҕүнэ буор кут үрэллэр. (2,127).
Саха дьоно айылҕа кыылларын буор уонна ийэ куттаахтар диэн би-линэллэр. (6,67). Айылҕа лаппа өйдөөх кыыла ыт буолар. Сахалар ыт өйүн биэстээх оҕо, онтон ат өйүн үстээх оҕо өйүгэр тэҥнииллэр. Бу тэҥнээһин ыт өйө-санаата төһө да сайыннаҕына биэстээх оҕо өйүттэн ордук сайдыбатын бэлиэтээн көрдөрөр. Итини тэҥэ ыты үөрэтэр араас ньымалар барылара элбэхтик хос-хос хатылааһыннаах уонна манньанан бигэргэтэн биэриилээх буолуохтаахтарын дьон бары билэллэр.
Былыргы сахалар үөрэхтэрэ ийэ кут туһунан итинник өйдөбүллэрдээх буоллаҕына, сайдан иһэр кут-сүр үөрэҕэ ийэ кут үгүс киһиэхэ иитии-үөрэтии түмүгэр үөскээн олохсуйар диэн быһаарар. Оҕоҕо ийэ кута үөскүүрүгэр ийэтэ ылар оруола олус үрдүк буоларын бу кут сахалыы аата даҕаны биллэрэр.
Оҕо ийэтин көрөн, кинини үтүктэн билэр-көрөр өйө-санаата ийэ куту үөскэтэр. Оҕо кыра эрдэҕиттэн ийэ кутун өйө-санаата олохсуйан, сайдан иһэр. Үтүктэн үөрэнии элбэхтэ хатыланан үгэс буолан оҕо өйүгэр-санаатыгар умнуллубат гына өйдөнөн, мунньуллан иһиитэ ийэ кут өйө-санаата сайдан, үүнэн иһэрин бэлиэтиир. Ийэтэ оҕотун сөбүлүүр, таптыыр, киниэхэ эрэнэр өйө-санаата оҕотугар бэриллэн, оҕото олох иһин тардыһар күүһэ улахан, бөҕө тирэхтээх, дьулуурдаах буола улаатар. Ийэтин туох баар санаата, оҕотун туһунан тугу саныыра бэйэтин көрүҥүттэн оҕотугар бэриллэн иһэр. Оҕо ийэтин санаатын кыра эрдэҕиттэн билэр. Ол курдук ийэ туохтан эмэ мунчааран санаарҕаатаҕына оҕото сирэйиттэн-хараҕыттан көрөн, билэ охсон кыҥкыйдаабытынан барар, эмиэ туга эрэ табыллыбат сөп түбэспэт буола охсор.
Киһи өйүн-санаатын төрүттүүр өйдөбүллэр оҕо кыра эрдэҕинэ, бэйэтин толкуйдуур өйө-санаата ситэ сайда, салгын кута үөскээн салайар буола илигинэ, оҕо өйүгэр-санаатыгар, ийэ кутугар быһа киирэн мунньуллан иһэллэр. Бу өйдөбүллэр оҕо ийэтэ үөрэрин көрөн үтүктэн үөрэр буолуоҕуттан, илиитинэн бастакы хамсаныылары оҥороруттан саҕалаан үөскүүллэр. Бу быһаччы оҕо ийэ кутугар киирэн мунньуллар өйдөбүллэр киһи өйүн-санаатын төрүтүнэн буолалларын бэлиэтинэн оҕо аан маҥнайгыттан ылынан, үөрэнэн иһэр үөрэҕэ барыта үтүгүннэрэн үөрэтиинэн ситиһиллэллэрэ буолар. Ол курдук оҕо ийэтэ оҕотун көрөн үөрбэт буоллаҕына, оҕо хантан да ылан үөрэргэ үөрэнэрэ суох буолар. Итиннэ эбии оҕо бэйэтэ атын улахан дьону эбэтэр оҕолору көрөн үтүктэн, үөрэнэн иһиитэ ураты күүстээх. Ордук бэйэтин бараллаата оҕолору көрөн үтүктэн, түргэнник үөрэнэр. Сахалар ол иһин кыра оҕону үөрэтиини иитии диэн ордук чуолкайдаан ааттыыллар.
Оҕо бытыылкатын бэйэтэ илиитигэр тутан сөбүн көрөн иҥнэрэн үүтүн иһэр буолуута олус улахан кыайыытыгар тэҥнэнэр. Бу быһыы оҕо хамнанар кыаҕа улаатан ийэ кута үөскээн олохсуйан иһэрин бэлиэтиир. Kини илиитин бэйэтэ салайан, сөптөөх хамсаныылары оҥорор кыахтанан иһэр.
Оҕо өйдөөн-санаан, кыһанан этин-сиинин эрчийэн барыыта аан маҥнай тарбахтарын хамсаныытыттан, тугу эрэ, оонньууру, ийэтин тутан көрөн, тардыалаан маҥнайгы үөрэҕин саҕалыыр. Олус кыһанан, уһун күнү быһа тарбахтарын эрчийэр, тугу барытын тутан көрө сатыыр. Таба тутан ылар буолуута маҥнайгы кыайыыта буолар. Оҕо маҥнайгы үөрэҕин олус элбэхтэ хос-хос хатылаан үгэс оҥостон уурунан иһэр буолан олус дириҥник иҥэллэр.
Оҕо ийэ кута үөрэҕи ылынан сайдан иһэрин бэлиэтинэн таҥаһын ин-чэппэт буолуутугар үөрэниитэ буолар. Бу үөрэххэ оҕо олус өр кэмҥэ ийэтин көмөтүнэн үөрэнэр. Кыра сылдьан баһылаабыт ити үөрэҕэ үйэ¬тин тухары умнуллубакка туһалыы сылдьар. Ити үөрэх умнуллан хаал¬бакка сылдьара, ийэ кут өйө-санаата киһини бэйэтин хаһан баҕарар салайа сылдьарын бэлиэтиир.
Төрөппүттэр бэйэлэрин өйдөрө-санаалара, тугу үчүгэй эбэтэр куһаҕан дииллэрэ оҕолоругар бэриллэн иһэр. Биһиги санаабытыгар бу өй-санаа төрөппүтүттэн оҕотугар үгэс буолан быһаччы бэриллэр. Ол курдук төрөппүттэр оҕолорун кыра эрдэҕиттэн бэйэлэрэ тугу үчүгэй дииллэрин элбэхтик оҥорорго үөрэттэхтэринэ, ол быһыы элбэхтэ хатыланан үгэс буолан оҕо өйүгэр-санаатыгар ууруллан, мунньуллан иһэр. Маннык үгэс буолбут өйдөбүллэртэн оҕо ийэ кута үөскүүрэ итинник быһаарыллар.
Оҕону кыра эрдэҕиттэн куһаҕан быһыыны оҥорбот буоларга чуолкайдык арааран үөрэтии, кинини үчүгэйи эрэ оҥороругар салайан биэрэр. Оҕо үчүгэйи оҥорбутуттан ийэтэ үөрэр буоллаҕына, хайҕаатаҕына оҕото элбэхтик үчүгэйи оҥоро сатыыр. Бу оҥорбут үчүгэй быһыытын хос-хос салгыаҕар диэри хатылыыр. Хас киһи аайы тиийэн көрдөрөн иһэр. Ол иһин бу быһыыта кэлин үгэскэ кубулуйан кини өйүгэр-са-наатыгар, ийэ кутугар ууруллан умнуллубат гына иҥэн хаалар. Оҕо улаатан иһэн үчүгэйи оҥороро элбээн иһэр. Кырдьаҕас эбэлэр оҕону үчүгэйи оҥорорго үөрэтиилэрин бэйэтэ хамсанан ону-маны оҥорор буо-луоҕуттан ыла саҕалаабытынан бараллар. Бу үөрэххэ аан маҥнай киһини хайыта тарпат, охсуолаабат, бытыылканы уонна оонньуурдары бырахпат буолуутун киллэриэххэ сөп. Үчүгэй үгэстэргэ үөрэммит оҕону үчүгэй иитиилээх диэн этэллэр.
Оҕо хааман бардар эрэ ону-маны оҥорорун үгэскэ кубулутара олус элбиир. Бу кэмҥэ тугу эмэ тыытаары гыннаҕына аан маҥнай улахан дьону ыйытардыы көрүтэлиир. Тэптэрэн биэрии, хайҕааһын буоллаҕына оҕо кэмэ суох үөрэр уонна бу быһыытын хос-хос салгыаҕар диэри хатылаан оҥорор. Үчүгэй быһыы кини өйүгэр-санаатыгар ити курдук хос-хос хатыланан үгэс буолан олохсуйан хаалан иһэр. Онтон улахан дьон сөбүлээбэккэ куһаҕаннык көрөн эбэтэр буойан тохтотон, оҥорон эрэр куһаҕан быһыытын аралдьытан кэбистэхтэринэ, бу быһыы кыайан элбэхтэ хатыламмакка үгэс буолбакка хаалар. Ол иһин оҕо ийэ кутугар салгыы өйдөммөккө суох буола сүтэн, умнуллан иһэр. Оччоҕуна оҕо куһаҕан быһыыны оҥоруута кини өйүгэр-санаатыгар, ийэ кутугар иҥэн хаалбакка, умнуллар. Ити курдук үгэс оҥорон өйгө-санааҕа иҥэринии түмүгэр оҕо өйүгэр-санаатыгар, ийэ кутугар үчүгэйи оҥоруу өттө элбэхтик иҥэн хаалар.
Ийэтэ үлэһит буолан, туох баар үлэни кыайа хото оҥорон иһэр буоллаҕына уонна оҕотун батыһыннара сылдьан үөрэттэҕинэ оҕото ийэ-тин үтүктэн барыны-бары сатыырга, оҥорорго үөрэнэн иһэр.
Ийэ кут сайдыыта бытаан. Ийэ кут үтүгүннэрэн үөрэтиигэ ордук сайдар буолан, бөлөх дьон, коллектив өйө-санаата олус күүскэ дьайар. Араас олохсуйбут үгэстэр, үөрүйэхтэр бары ийэ кукка быһа дьайаллар. Манна атыттары көрөн-истэн үтүктүү ордук суолталаах. Үөрэнии маннык сайдан барыыта киһи Айылҕаҕа соҕотоҕун сылдьар буолбакка, бөлөҕүнэн кыттыһан сылдьарга ордук аналлааҕын көрдөрөр. Бу быһаарыы обществоны, дьон бөлөҕүн, соҕотох, аҕыйах киһи сайды-быттара кыайан инники, сайдыы диэки сыҕарыппаттарын бэлиэтиир. Арай общество, дьон бөлөҕүн өйө-санаата барыта сайыннаҕына эрэ, бу дьон инники, сайдыы диэки хамсааһыннара саҕаланарын көрдөрөр. Өй--санаа маннык быһаарыыта «кумалаантан коммунизмҥа» ойон тиийии хай-дах да сатамматын чуолкайдык быһаарар. Итини тэҥэ омуктарга ордук биллэр «Бытье определяет сознание» диэн өйдөбүл дьон олоҕун сай-дыытыгар ордук сөп түбэһэрин бэлиэтиир.
Ийэ кут маннык өйдөбүлэ сахалар ийэ куту аймахтарга барыларыгар биир буолар диэн этиилэригэр сөп түбэһэр. Ол курдук аймах дьон оҕону үөрэтэллэригэр бэйэлэрин хайдах үөрэппиттэрин курдук үөрэтэллэр. Кинилэр олохторун үөрэхтэрэ барылара олохсуйбут үгэстэргэ уонна үөрүйэхтэргэ кубулуйаннар оҕолоругар бэриллэн иһэллэр. Маннык үгэстэргэ үөрэтии көлүөнэттэн көлүөнэҕэ бэриллэн салгыы баран иһэр. Төрөппүттэрин ис өйдөрүн-санааларын оҕолоро кыра сылдьан, үтүктэн уонна саҥаларын истэн баһылыы сылдьарын улахан дьон аанньа ахтан өйдөөбөттөр. Кинилэр санааларыгар кыра оҕолор бэйэлэрэ өй¬дөөбөт буоллахтарына, өйдөрүгэр-санааларыгар туох да ууруллан хаалбат буолуохтааҕын курдук өйдөбүл билигин дьоҥҥо олохсуйан сылдьар.
Учуонайдар быһаарыыларынан киһиэхэ подсознание диэн өй-санаа баар. Бу өйү-санааны гипностаах дьон баһылаан туһаналлар. Кинилэр киһи бу өйүгэр-санаатыгар киирэннэр араас уларыйыылары, холобур, арыгыны уонна табааҕы эмтээһини оҥороллор. Психолог Рон Хаббард быһаччы быһаарар өйгө-санааҕа олохсуйбут куһаҕан быһыылар тустарынан өйдөбүллэри, араас хомолтолору уонна хом санаалары ылан бырахтахха киһи өйө-санаата ырааһыран, бэрээдэгэ тупсар диэн быһаарар. Подсознание итинник өйдөбүлэ сахалар ийэ кут өйдөбүллэригэр олус сөп түбэһэр. Ол курдук сахалар ийэ куту быһааралларыгар киһи төрүт өйө-санаата ийэ кут буоларын бигэргэтэллэр.
Оҕо кыра эрдэҕиттэн ийэтин, аҕатын ытыктыыр, үтүө тылларын истэр буола үөрэннэҕинэ, үйэтин тухары итинник өйдөбүл иҥэн, олохсуйан, үгэс буолан хаалар. Оҕолорун кыра эрдэҕинэ «куһаҕан быһыыны» оҥорума диэн үөрэттэхтэринэ, биирдэ эмэ сыыһа туттан аһара хамнаннаҕына, охсуолаатаҕына, тэптэҕинэ эбэтэр тугунан эмэ бырахтаҕына, маннык быһыы сыыһа, куһаҕан быһыы буолар диэн буойан тохтотон иһэр буоллахтарына, киниэхэ бу куһаҕан быһыылары оҥорбот буоларга аналлаах тохтотор, туормастыыр майгылар, үгэстэр үөскээн олохсуйаллар уонна ийэ кутугар мунньуллан ууруллан иһэллэр.
Оҕо кыра эрдэҕинэ, куһаҕан быһыыны оҥорбокко, үчүгэйи эрэ оҥорорго үөрэннэҕинэ, кини ийэ кутун өйүгэр-санаатыгар үчүгэй быһыылары эрэ оҥорор туһунан олохсуйбут өйдөбүллэр, үгэстэр баар буолаллар. Маннык өйдөбүллэр, үгэстэр олохсуйуулара киһини олоҕун устата үчүгэй быһыылары оҥорорун хааччыйаллар. Итини тэҥэ маннык үөрэтии куһаҕан быһыылары оҥорортон тохтотор туормас буолар. Бу туормас, тохтотор быһыы киһи куһаҕаны оҥороору гынарын хаһан баҕа-рар тохтотор. Ол аата, оҕо кыра эрдэҕинэ киһи быһыытыгар сөп түбэспэт хамсаныылары оҥорбот буоларга үөрэннэҕинэ, улаатан да баран ол курдук быһыылары, хамсаныылары оҥорбот буолар. Бу үөрэтии быһаарыыта сахалыы «Киһи илиитэ барбат» диэн этиинэн бигэргэтиллэр.
Киһи илиитэ барбат буолуута хаһан үөскээн олохсуйарый? Бу өйдөбүл оҕоҕо олох кыра эрдэҕиттэн улахан киһини, ийэтин, эбэтин, эдьиийдэрин охсуолаабат, тэбиэлээбэт буолууга үөрэммититтэн үөскээн тахсан үгэскэ кубулуйар уонна киһи үйэтин тухары олохсуйан хаалар. Кэлин улаатан истэҕинэ бу өйдөбүл өссө дириҥээн, кэҥээн иһэр уонна араас уһуктаах, биилээх тэриллэринэн сэрэнэн туттарга үөрэниигэ, кыыллары, дьону охсуолаабат уонна кырбаабат буолууга үөрэнэргэ уларыйар.
Сахалар аатырбыт ороспуонньуктара Манчаары араас ыарахан балаһыанньаҕа түбэһэ да сырыттар киһини өлөрөн хааны тохпотоҕо биллэр. Оннооҕор кини улаханнык кыыһыран-абаран туран Чоочо баайы өлөрөөрү сананан баран илиитэ баран кыайан өлөрбөтөх. Оччотооҕу кэмҥэ киһини өлөрүү диэн саамай ыар айыы буолара уонна кыра эрдэҕиттэн аһара туттан кэбиһэргэ үөрэммэтэҕэ кинини тохтотоннор, олоҕун алдьаппыт киһиттэн иэс ситиһэр түгэн үүммүт кэмигэр «Илиитэ барбат» буолбута чахчы. (7,162).
Ийэ кут диэн сахалыы өйдөбүлү өссө дириҥэтэн уонна кэҥэтэн өйдөөтөхпүтүнэ, бу эмиэ өй-санаа мунньустубут көрүҥэ буолар. Бу өйгө-санааҕа оҕо кыра эрдэҕинэ, бэйэтин толкуйдуур өйө, салгын кута сайдыан иннинэ, мунньубут өйдөбүллэрэ уонна үтүктэн үөрэммит үөрэҕэ үгэскэ кубулуйаннар мунньулла сылдьаллар. Ити курдук, оҕо кыра, бэйэтэ өйдөөбөт эрдэҕинэ, ол аата 5 эбэтэр 6 сааһыгар диэри мунньуллубут ийэ кутун өйө-санаата, үөрэммит үгэстэрэ киниэхэ үйэтин тухары дьайа сылдьаллара бэлиэтэнэр.
Итини тэҥэ кэлин даҕаны киһи үгүстүк хатыланар үөрэхтэрэ үгэстэргэ кубулуйаннар ийэ кукка эмиэ мунньуллар эбиттэр. Ол иһин бытааннык да буоллар ийэ кут сайдыыта киһи олоҕун устатын тухары баран иһэр. Үчүгэй быһыылар үгэстэргэ кубулуйан ууруллан иһэллэрэ элбээтэҕинэ, киһи ханнык баҕарар кэмҥэ бэйэтин кыана тутта сылдьа¬ра быһаарыллар.
Билиҥҥи наука киһи өйүн-санаатын мунньустар кииннэрэ икки аҥы буолалларын билинэр. Kороткая память диэн киһи быстах кэмҥэ өйдөөн хаалар информациятын, онтон долговременная память диэн киһи уһун кэмҥэ өйдөөн хааларын быһаараллар. Биһиги ийэ кут өйүн-санаатын быһаарыыбыт наука этэринэн киһи долговременная память диэҥҥэ сөп түбэһэр. (8,83).
Туһаныллыбыт литература..
1. Саха төрүт культурата. 11 чааһа. Саха республикатын үөрэҕин министерствота. Учууталга көмө. Дьокуускай: 1992.- 80 с.
2. Афанасьев Л.А. Айыы үөрэҕэ. Дьокуускай: «Ситим» КиФ, 1993.- 184 с.
3. Курууппа ойуун көрүүлэрэ. Дьокуускай: «Бичик» Нац. кинигэ кыһата, 1993.- 56 с.
4. «Илин» сурунаал. 1993 - 94.
5. «Илин» сурунаал. 1998 с. N 1.
6. «Илин» сурунаал. 2000 с. N 1.
7. Предания, легенды и мифы саха ( якутов ). Новосибирск, «Нау-ка» Сибирская издательская фирма РАН,- 1995.- 400 с.
8. Каженкин И.И. Кут-сүр үөрэҕэ. - Дьокуускай: Бичик, 2004. - 128 с.<|endoftext|>
Салгын кут 1
Салгын кут (былыргылар билиилэрэ).
Сахалар итэҕэллэрин үөрэҕин биир салаатынан кут-сүр үөрэҕэ буолар. Кут-сүр үөрэҕэ Айылҕа тыынар-тыыннаахтарыгар барыларыгар дьайар. Салгын кут туһунан суруйуохпут иннинэ кут-сүр үөрэҕэр төһө билии мунньуллубутун аан маҥнай түмэн көрүөхпүт:
Сахалар билэллэринэн Айылҕа бары тыынар-тыыннаахтара иккилии: буор уонна ийэ куттаахтар. Салгын кут киһиэхэ эрэ сайдан барар. (1,67).
Айылҕаҕа буола турар уларыйыылар киһи өйүгэр-санаатыгар, салгын кутугар киирэн мунньустан иһэллэр. Салгын кут айылҕа түргэнник буола турар уларыйыыларын ылар. (2,24).
Киһи үөрэҕи-билиини ылан иҥэринэр дьоҕура салгын куттан туту-луктаах. Салгын кут киһи чараас эйгэтин үөскэтэр. Ити эйгэҕэ киһи туруга, баҕата, санаата иҥэн сылдьар. Үөрэнии салгын кут иҥэрэр дьоҕуругар олоҕурар. Салгын кукка ким эрэ кута түстэҕинэ, киһи ол түспүт кут майгынын ылар, билиитин иҥэрэр, интэриэһин тутуһар. (3,128).
Курууппа ойуун салгын кут кэлбэт гына бардаҕына киһи иирэр диир эбит. Киһи түһээн ону-маны көрөрө - салгын кут сырыыта. Түһээн өлбүт киһини көрүстэххинэ, ол аата эн салгын кутуҥ кини сал¬гын кутун көрөр эбит. (4,34).
Салгын кут маннык быһаарыыларын барытын мунньан баран ырытан көрдөхпүтүнэ бу кут эмиэ өй-санаа мунньустуута буолара чахчы. Ол эрээри бу өй-санаа ийэ кут курдук үгэскэ кубулуйа илик буолан сахалыы эттэххэ «Kөтөн» хаалар кэмнэрдээх. Өй-са¬наа мунньустан элбээн истэҕинэ, толкуйдуур, быһаарар күүһэ эбиллэн иһэрин бэлиэтинэн оҕо улаатан иһэн ону-маны өйдүүр, тугу оҥорбутун умнубат, өйдөөн хаалара эбиллэр. Оҕо умнугана суох буолуута салгын кута сайдан иһэрин, үөрэҕи-билиини ситиһиитин биир бэлиэтэ буолар.
Ити аата, оҕо улаатан иһэн үөрэҕи-билиини баһылаан, өйө-санаата сайдыыта, сахалыы салгын кут диэн ааттанар. Бу салгын кут өйө-са¬наата сайдыбытын бэлиэтинэн оҕо тугу оҥорбутун өйдүү сылдьар уонна бэйэтэ кэлин тугу оҥоруохтааҕын билэр, умнубат буолуута ааҕыллар.
Оҕо улаатан 5 эбэтэр 6 сааһыттан ыла бэйэтэ тугу гыммытын, хан¬на сылдьыбытын умнубакка өйдүү сылдьар буолар. Ол аата сити кэмтэн ыла саҕаланан кини салгын кута сайдан, туспа баран иһэр. Бу кэмтэн ыла саҕалаан киһиэхэ «Мин бэйэм» диэн өйдөбүл киирэн, күүһүрэр, бэйэтэ оҥорбутун өйдүүр, умнубат. Онтон ол иннинээҕи, өссө кыра эрдэҕинээҕи өйө-санаата, оччолорго тугу оҥорбута, бэйэтэ өйдөөбөтөҕүн да иһин ийэ кутун өйүгэр-санаатыгар суруллан, иҥэн сылдьар.
Киһи хара төрүөҕүттэн үлэлииргэ, тугу эмэ туһалааҕы оҥорорго сүрэҕэ суох, эти-сиини хамсатыы элбэх эньиэргийэни, күүһү-күдэҕи эрэйэр. Сүрүн чааһа эт-сиин буолан куруук сынньалаҥнык, бэйэтин этин-сиинин, буор кутун эрэйдээбэккэ эрэ, быстах баҕа санааларын толоро сылдьыан баҕарар. Ити баҕа санаалар барылара киһи буор кутун, ийэ кутун баҕа санаалара буолаллар. Бу быстах баҕа санаалары барыларын баһыйар уонна дьоҥҥо ордук туһалаах өттүн, үлэ-хамнас диэки салайан биэрэргэ аналлаах туспа күүс баар буоллаҕына эрэ киһи киһилии майгылаах, туох эмэ туһалааҕы оҥорор буола улаатар. Бу күүс, өй-санаа, салгын кут буолар. Kиһиэхэ салгын кута сайдыыта киһи өйүн-санаатын сайыннаран, үөрэҕи-билиини баһылаан «Киһилии киһи» буолуутугар тириэрдэр.
Сахалар салгын куту быһаарыылара психолог Рон Хаббард толкуй-дуур өй-санаа диэн быһаарыытыгар сөп түбэһэр. (5,52).
Салгын кут сайдыыта түргэн. Оҕо улаатан улахан киһи буолуутугар дьон-норуот үйэлэр тухары үөрэтэн билбиттэрин үксүн кэриэтэ билэр буола үөрэнэр. Өссө сорохтор бэйэлэрин үйэлэригэр аһара сайдан¬нар, саҥаны арыйыылары эмиэ оҥороллор. Оҕо улаатан, бэйэтин толкуйдуур өйө киирэн, салгын кута сайдан истэҕинэ, араас быстах баҕа санааларын, ийэ кутун өйүн-санаатын, баһыйа тутан салайар киһи буолан бардаҕына элбэх туһалаах үлэни-хамнаһы оҥоруон сөп кыахтанар.
«Киһи тылын истимтиэ»,- диэн этии «Үөрэҕи ылынымтыа киһини» бэлиэтиир этии. Улахан, үөрэтэр киһи тылын болҕомтолоохтук истэн ылынан иһэр киһи үөрэҕи-билиини баһылыыра түргэнин бэлиэтээн этии буолар. Салгын кут сайдан барыытыгар сыһыаннаах этиинэн: «Киһилии киһи атын дьон сыыһаларын көрөн, истэн үөрэнэр, онтон ыараханнык, эрэйдэнэн үөрэнэр киһи бэйэтин сыыһаларыттан үөрэнэр»,- диэн баар. Бу этии киһи үөрэҕи баһылааһына эмиэ икки араастааҕын уонна үөрэх киһиэхэ киирэн иҥиитэ эмиэ тус-туспа буолалларын араа¬ран бэлиэтиир.
Салгын кут өйө-санаата ыһыллаҕас ситэ чиҥии, үгэс буола илик санаалар буолаллар. Ол иһин салгын кут өйө-санаата сотору умнуллан суох буолан иһэллэр, биир эмэ олус дириҥник өйдөммүт өрүттэр эрэ ордон хаалаллар. Kиһи кинигэни аахтаҕына эбэтэр киинэни көрдөҕүнэ сүрүн өрүттэрин быстах-быстах сирдэринэн өйдөтөлөөн хаалар. Манна ордук киһини соһутар, урут буолбатах быһыылар аан бастаан өйдөнөллөр. Интэриэһинэйэ суох кинигэ түбэстэҕинэ ханан эрэ баһын-атаҕын эрэ өйдөөн хаалан баран сотору аатын кытта умнан кэбиһиллэр.
Аҥардастыы салгын кута сайдыбыт киһи түүлүгэр үгүстүк көтөр, үөһээ ыраах сылдьар, баҕа санааларын араас көстүүлэрин көрүөн сөп. Түүлгэ киһи олус ыраах, сир көстүбэт үрдүгэр көтө сылдьар буолуута хаһан да туолбат ыра санаалар элбэх буоллахтарына көстөр бэлиэ буолар.
Инники быһаарбыппыт курдук салгын кут эти-сиини кытта быһаччы сибээһэ, тутулуга суох. Бу кут эккэ-сииҥҥэ атын куттар: ийэ эбэтэр буор куттар нөҥүө, ол куттар сөбүлэстэхтэринэ эрэ дьайар кыахтаах.
Салгын кут аҥардастыы сайдыыта кэлтэй сайдыылаах, этэ-сиинэ эрчиллиитэ суох, мөлтөх доруобуйалаах, быстах, туруга суох өйдөөх-санаалаах киһини үөскэтэр.
Туруга суох өйдөөх-санаалаах дьон аан маҥнай арыгыһыт, наркоман буолаллар. Kинилэр өйдөрө-санаалара чэпчэки, олус көтө сылдьыы диэки салаллан хаалыылара итирэ, өйдөрө көтө сылдьар кэмин ордук сөбүлүүр буолалларыгар тириэрдэр. Ол иһин аҥардастыы салгын кут сайдыыта дьон олоҕор, Орто дойду сайдыытыгар олус улахан охсуулаах буолара сабаҕаланар.
Ити курдук сахалар кут-сүр үөрэхтэрэ киһи бэйэтин өйүгэр-санаа-тыгар олус сөп түбэһэрэ дакаастанар. Ол иһин киһи хара төрүөҕүттэн ыла дьаныһан туран дьарыктанан бэйэтин буор, ийэ куттарын эрчийэн, салгын кутун сайыннаран истэҕинэ олоҕор сайдыыны ситиһиэн, дьоҥҥо элбэх туһаны аҕалыан сөп. (6,89).
Туһаныллыбыт литература..
1. «Илин» сурунаал. 2000 с. N 1.
2. Саха төрүт культурата. 11 чааһа. Саха республикатын үөрэҕин министерствота. Учууталга көмө. Дьокуускай: 1992.- 80 с.
3. Афанасьев Л.А. Айыы үөрэҕэ. Дьокуускай: «Ситим» КиФ, 1993.- 184 с.
4. Курууппа ойуун көрүүлэрэ. Дьокуускай: «Бичик» Нац. кинигэ кыһата, 1993.- 56 с.
5. Л.Рон Хаббард. Дианетика. Современная наука душевного здо¬ровья. Учебник по дианетике. / Пер. с англ. под общей ред. М.И.Ни¬китина. - Москва: Воскресенье, Нью Эра Пабликейшнс Груп ( Совместное издание ). 1993.- 576 с.
6. Каженкин И.И. Кут-сүр үөрэҕэ. - Дьокуускай: Бичик, 2004. - 128 с.<|endoftext|>
Куттар солбуһуулара
Куттар солбуһуулара диэн ыксаллаах кэмҥэ киһи салгын кута көттөҕүнэ ийэ кута салайарын быһаарыы буолар.
Саха дьоно кут туһунан бэрт элбэх уонна дириҥ өйдөбүллэрдээхтэр. Олору бииргэ хомуйан маннык наардыахпытын сөп.
Былыр-былыргыттан саха дьоно киһи үс куттааҕын билэллэр. (1,33).
Киһи этэ-сиинэ - буор кут диэн ааттанар. Өллөҕүнэ киһи этэ-сиинэ үрэллэн буор буоларын иһин итинник ааттаабыттар. Буор кут сир информациятын илдьэ сылдьар. Саха киһитэ саныырынан киһи куттара Айылҕаны кытта сибээстээхтэр. Ийэ кут киһиэхэ космостан киирэр уонна Айылҕа саамай дириҥ күүстэрин кытта сибээстээх. Салгын кут Айылҕа түргэнник буола турар уларыйыыларын ылар. (1,24).
Сахалар кут-сүр үөрэхтэрэ билинэринэн киһи тыыннаах сырыттаҕына ийэ кут буор куту кытта бииргэ сылдьар. Киһи олоҕор биир эмэ түбэлтэлэргэ, холобур, соһуччу ыарыйдаҕына эҥин, ийэ кут арахсан туспа сылдьара бэлиэтэнэр. Абааһылар киһи кутун ылан бардахтарына киһи кута төннүөр диэри ыалдьар. (2,73).
Былыргы ойууннар киһини ыарытыннарбыт куһаҕан тыыны булан тутан, бохсуруйан, ыалдьыбыты үтүөрдэллэр эбит. (3,47).
Дьоҥҥо куһаҕан быһыыны оҥорбут киһи кутун улахан ойууннар тутан ылан буруйун боруостуор диэри хаайан баран, буруйун боруостаатаҕына бэйэтигэр аҕалан биэрэллэрэ эмиэ биллэр. (4,214).
Бу кэмҥэ диэри биллибит сахалар кут-сүр үөрэхтэрин өйдөбүллэрин К.Д.Уткин «Философия «Кут-сүр» диэн үлэтигэр хомуйбута уонна кут-сүр диэн өйдөбүлү атын омуктар үөрэхтэригэр тэҥнээн көрүүнү оҥорбута. (5,4).
Киһи өйө-санаата үс өрүттээх, сахалыы буор кут, ийэ кут уонна салгын кут диэн ааттаналлар. Киһи Айылҕаттан аналын быһыытынан тыыннаах буолан олох олоруон баҕарар. Бу баҕа санаа олус күүстээх, ол иһин бэйэтин, этин-сиинин көмүскэнэригэр киһини буор кута уонна ийэ кута быһаччы салайаллар. Kиһи тугу эмэни оҥороругар аан бастаан бэйэтин этигэр-сиинигэр, буор кутугар туһалаах өттүн оҥоро сатыыр. Киһи бэйэтин олоҕор, өйүн-санаатын салайыыга салгын кута сайдан ийэ кутун өйүн санаатын баһыйдаҕына эрэ, үөрэх-билии тугу этэрин туһанар буола үөрэнэр. Киһи өйүн-санаатын уратылара уонна утарыта турар курдуктара сахалар кут-сүр үөрэхтэринэн ити курдук быһаарыллаллар.
Буор кут уонна ийэ кут хаһан уонна ханнык кэмҥэ киһини быһаччы салайалларын киһи олоҕун маннык бэлиэ кэмнэргэ араартаан быһаарар ордук буолар:
1. Оҕо кыра буолан бэйэтин толкуйдуур өйө киирэ илигинэ эбэтэр үөрэҕи-билиини ылынан салгын кута сайдан барыан иннинэ буор кута уонна ийэ кута баһылааннар быһаччы салайаллар. Оҕону буор кут баһылаан салайарын бэлиэтинэн туох эмэ табыллыбатаҕына эбэтэр ыарыы буоллаҕына оҕо ытыыр, мөхсөр, куотар, онтон ийэ кут баһылаан салайара оҕо кыра эрдэҕинэ куруук үтүктэн, хамсанан, батыһан үөрэнэриттэн биллэр. Ийэ кут салайар кэмигэр оҕо урут тугу оҥорбутун уонна сарсын тугу оҥоруохтааҕын кыайан өйдөөбөт.
2. Оҕо улаатан үөрэҕи-билиини ылынан бэйэтин толкуйдуур өйө-санаата, ол аата 5 эбэтэр 6 сааһыгар, салгын кута сайыннаҕына кини өйүн-санаатын салайыыны салгын кут баһылаан оҥорор буолан барар. Бу кэмҥэ кини өйө-санаата сайдан, ханнык быһаарыыны ылынарын толкуйдаан, үөрэх-билии тугу этэринэн оҥорорго үөрэнэр. Киһиэхэ салгын кута сайдыбытын бэлиэтинэн үөрэҕи-билиини ааҕан билэр, кулгааҕынан истэн иҥэринэр уонна тугу билбитин-көрбүтүн умнубат, өйдүү сылдьар буолуута ааҕыллар.
3. Улаатан бэйэтин өйө киирбитин кэннэ, араас соһуччу түбэлтэлэргэ түбэһэн толкуйдуур өйө, салгын кута, көтөн хааллаҕына киһини ийэ эбэтэр буор кута быһаччы баһылаан салайаллар.
Атын дойдуларга оҕону кыра эрдэҕинэ бөрө дуу эбэтэр атын кыыл булан ииппит түбэлтэлэрэ биллэллэр. Итинник иитиллэн улааппыт оҕолор ииппит кыылларын майгыларын ылынар, туттууларын-хаптыыларын үтүктэр уонна саҥаралларын курдук саҥарар буолан хаалаллар эбит. Кыра эрдэхтэринэ ылыммыт үөрэхтэрэ олус күүскэ иҥэн, улааттахтарына даҕаны кыыл курдук майгыларын кыайан бырахпакка, өйдөрө-санаалара салгыы сайдыбат буола мастыйан хаалаллар эбит. (6,12). Бу курдук иитиллибит оҕо майгына тоҕо итинник уларыйан хаалара киһи куттара тус-туспа буолалларынан эрэ быһаарыллар. Оҕо маҥнайгы үөрэхтэрин ийэтин үтүктэн ылынан иһэр уонна ол үөрэҕэ олус дириҥник, ыл да уларыйа охсубат гына иҥэн хаалар диэн биһиги сайдан иһэр кут-сүр үөрэхпит быһаарар.
Киһи өйүн-санаатын төрүттүүр өйдөбүллэр оҕо кыра эрдэҕинэ, бэйэтин толкуйдуур өйө-санаата ситэ сайда, салгын кута үөскээн салайар буола илигинэ, оҕо өйүгэр-санаатыгар, буор уонна ийэ куттарыгар быһа киирэн мунньуллан иһэллэр. Бу өйдөбүллэр оҕо ийэтин көрөн үөрэр буолуоҕуттан, илиитинэн бастакы хамсаныылары оҥороруттан саҕалаан үөскүүллэр. Бу быһаччы оҕо ийэ кутугар киирэн мунньуллар өйдөбүллэр киһи өйүн-санаатын төрүтүнэн буолалларын бэлиэтинэн оҕо аан маҥнайгыттан ылынан, үөрэнэн иһэр үөрэҕэ барыта үтүгүннэрэн үөрэтиинэн ситиһиллэллэрэ буолар. Итиннэ эбии оҕо бэйэтэ атын улахан дьону эбэтэр оҕолору көрөн үтүктэн, үөрэнэн иһиитэ ураты күүстээх. Оҕо бэйэтин бараллаата оҕолортон үтүктэн үөрэниини ордук түргэнник ылынар. Бу үөрэҕи толору дакаастааччыларынан элбэх оҕолоох ыаллар буолаллар. Ыал улахан оҕолорун кыралара бары үтүктэн улаатыылара дьоҥҥо барыларыгар былыргыттан биллэр суолга киирсэр.
Оҕо кыра эрдэҕинэ «куһаҕан быһыыны» оҥорума диэн үөрэтии, сорох кэмҥэ сыыһа туттан аһара хамнаннаҕына, охсуолаатаҕына, тэптэҕинэ эбэтэр тугунан эмэ бырахтаҕына, маннык быһыы сыыһа, куһаҕан быһыы буолар диэн сонно тохтоттоххо, оҕоҕо бу куһаҕан быһыылары оҥорбот буоларга аналлаах тохтотор, туормастыыр майгылар үөскээн олохсуйаллар уонна кини ийэ кутугар мунньуллан ууруллан иһэллэр.
Оҕо улаатан истэҕинэ бары баҕа санаалара эмиэ улаатан, кэҥээн иһэллэр. Кыра эрдэҕинэ бэйэтин баҕатын кыайан туттуммат буола үөрэммит оҕо улааттаҕына, ордук улааппыт баҕаларын кыайан туттунара өссө уустугурар. Кини толкуйдуур өйө, салгын кута ийэ кутун баҕа санааларын кыайан тохтоппот, ол иһин бэйэтин быстах баҕа санааларын кыайан туттуммат киһи буолан хаалар. Сахалар маннык үөрэммит киһини «Атаахтык иитиллибит киһи» диэн атыттартан туспа арааран бэлиэтииллэр. Ийэ кут баҕа санаата барыта киһи бэйэтин этигэр-сиинигэр, буор кутугар сыһыаннаах быстах баҕа санаалар буоланнар, киһи бэйэтин быстах баҕа санааларын урут толорооччу буола улаатар. Ханнык эрэ дьыалаҕа быһаарыыны ылынаары гыннаҕына, бэйэтин этигэр-сиинигэр туһалаах өттүн урут бастатан оҥорор киһиэхэ кубулуйар.
Элбэх оҕолордоох ыал оҕолоро бэйэ-бэйэлэрин хардарыта көрсөллөрүн, бэйэ-бэйэлэриттэн үтүктэн үөрэнэллэрин түмүгэр үчүгэй, киһилии иитиилээх буола улааталлар. Арай кинилэр кыра оҕолоро, бары көмөлөөн аһара көрөн-истэн кэбиһиилэрин түмүгэр атаахтык иитиилээх буолан хаалара эрэ хомолтолоох буолуон сөп.
Үтүгүннэрэн үөрэтии элбэхтэ хатылаатахха ордук дириҥник иҥэр. Бу майгы оҕо ийэ кутугар мунньуллан иһэр буолан, бэйэтин толкуйдуур өйүгэр-санаатыгар биллибэт курдук. Бу майгы эдэр киһи итирэн дуу, хайаан дуу толкуйдуур өйө, салгын кута көттөҕүнэ биллэн тахсар. Кыра эрдэҕинэ ийэ кутугар куһаҕан быһыыны оҥорума диэн үөрэх иҥэриллибэтэх буоллаҕына, итирэн, «Өйө көтөн» сырыттаҕына кини аһара түһүүнү, охсуһууну, уһуктааҕынан, биилээҕинэн сыыһа туттан буруйу оҥорууну таһаарар кыахтанар. Кини ийэ кутугар тохтотор, аһара барбат буолар үөрэх иҥэриллибэтэх буоллаҕына, салгын кута кыайан салайбат кэмэ кэллэҕинэ, бэйэтин тохтотунар кыаҕа аҕыйыыр. Кэнники кэмҥэ биирдэ арыгы иһэн итирэн хаалбыт эдэр дьон туох эмэ буруйу оҥоро охсоннор хаайыыга түбэһэллэрэ олус элбээтэ.
Үчүгэй дуу, куһаҕан дуу быһыылары арааран билбэт буола иитиллибит киһи итирэн, толкуйдуур өйө, салгын кута көтөн, ийэ-кутун быһаччы салайыытыгар киирэн сырыттаҕына, хайаан даҕаны аһара туттан кэбиһэр киһиэхэ кубулуйар. Бу быһыыны чуолкайдыырга маннык холобуру ылыахпытын сөп: эдэр киһи итирбит кэмигэр дьонугар кыыһырбыта бэрдиттэн оннооҕор ыты сүгэнэн кэрдэн кэбиһэр. Бу киһи кыра эрдэҕинэ, биилээҕи; сүгэни, быһаҕы сэрэнэн туттарга үөрэтиллибэтэҕин таһынан ийэтиттэн эбэтэр аҕатыттан элбэх хааччахтааһыннары көрсүбүт буолуон сөбө биллэн тахсар. Итирдэҕинэ, өйө көтөн, ийэ кутун салайыытыгар киирдэҕинэ төрөппүттэригэр кыыһырара, өйө-санаата тапсыбата аны таһыгар тахсан кэлэр.
Оҕо кыра эрдэҕинэ, куһаҕан быһыыны оҥорбокко, үчүгэйи эрэ оҥорорго үөрэннэҕинэ, кини ийэ кутун өйүгэр-санаатыгар үчүгэй быһыылары эрэ оҥорор туһунан олохсуйбут өйдөбүл баар буолар. Оҕоҕо бэйэтин өйө киириэн иннинэ ийэтэ уонна аҕата: «Оҕом куһаҕаны оҥорума, үчүгэйи, маннык оҥор»,- диэн үөрэтиилэрэ, кини ийэ кутугар киирэн олохсуйан иһэллэр уонна үйэтин тухары куһаҕаны оҥорор сыыһа, табыллыбат быһыы диэн тохтотор, туормас буолан өйүгэр-санаатыгар уурулла сылдьаллар. Бу олохсуйбут туормас, тохтотор быһыы киһи куһаҕаны оҥороору гынарын хаһан баҕарар тохтотор.
Оҕо маҥнайгы туормаһын ийэтэ оҥорор. Кыра оҕо маҥнайгы хамнаныытынан хам тутан тардыалааһын буолар. Манна ийэ баттаҕа уонна кулгааҕа куруук тардыаланар. Оҕото ыалдьар гына тардыалаатаҕына ийэтэ сөбүлээбэккэ куһаҕаннык көрдөҕүнэ эбэтэр эмискэ хамнаннаҕына, оҕо куһаҕаны оҥорбутун өйдүүр. Ийэтэ тардыалыырын оннугар имэриттэрэ үөрэттэҕинэ, бэрт сотору имэрийэргэ үөрэнэ охсор. Бу кэмтэн саҕалаан оҕо куһаҕан быһыыны оҥорбот буола, үчүгэйи эрэ оҥорорго үөрэнэн истэҕинэ, үйэтин тухары үчүгэйи оҥоро сылдьара элбэх буолар.
Оспуор ханнык эмэ көрүҥэр кыаттаран баран, кыһыытын-абатын кыайан туттуммакка сыыһа-халты хамсанар киһини «Бэйэтин кыайан туттуммат киһи» диэн этэллэр. Кыра эрдэҕинэ сыыһаны оҥорортон тохтотунар буоларга үөрэтиллибэтэх оҕо ыксаабыт, ыгылыйбыт кэмигэр бэйэтин кыайан хонтуруолланан тохтотунара аһары уустугун ити этии бэлиэтиир. Улааппыт киһи итинник майгытын кыайан көннөрүнэрэ олус уустугун бэлиэтиир этиинэн: «Куһаҕан майгылаах киһини кыйахалаама»,-диэн этии баара буолар. Бу этии, киһиҥ эмиэ ыгыллан, кыыһыран муҥуругар тиийэн хааллаҕына кыайан туттунуо суоҕа, сыыһа хамнанан да кэбистэҕинэ көҥүлэ диэн өйдөтөр.
Киһилии майгыга оҕону үөрэтиигэ аналлаах этии: «Оҕону ороҥҥо туора сытар эрдэҕинэ үөрэтиэххэ наада», диэн дьоҥҥо баар. Оҕону кыра эрдэҕинэ куһаҕан быһыылары оҥорбот буоларга үөрэтии хайаан даҕаны наада буоларын киһи улаатан баран хайдах сылдьара туоһулуур. Кыра эрдэҕинэ чугас дьонун, эбэтин, ийэтин, доҕотторун охсуолаабат, тэбиэлээбэт буоларга үөрэтиллибит оҕо бэйэтэ улааттаҕына хайа да киһини аһара кырбаабат, үлтү сынньыбат, хам тэпсибэт. Онтон оҕону атаахтатыы, охсуолуур ээ диэн үөрүү, төттөрүгэ үөрэтэр. Оҕо улааттаҕына итинник хамсаныылары оҥороругар тохтотор майгына суох буола улаатар.
Буруйу оҥоруу үгүс өттө - аһара туттунууттан тахсар. Ханнык эмэ туһалаах да дьыаланы оҥороору эбэтэр бэйэтин көмүскэнээри киһи аһара туттан буруйу оҥорон кэбиһиигэ тириэрдиэн сөп. Киһи олоҕор буолан ааһыталыыр араас түбэлтэлэргэ, дьыала алҕас туттаран охсуһууга-этиһиигэ тиийэн хаалаары гыннаҕына, бу киһи ийэ кутун өйүгэр-санаатыгар кыра эрдэҕинэ олохсуйбут «Аһара барыма» диэн өйдөбүл киһини тохтото охсоро наада буолар кэмэ кэлэр. Үгүс аһара туттан буруйу оҥоруулар уһуктааҕы уонна биилээҕи сэрэнэн туттубат буолууттан үөскээн тахсаллар. Оҕо кыратыгар быһаҕынан сэрэнэн тутта үөрэммэтэҕинэ, улааттаҕына даҕаны сыыһа-халты туттара уҕараабат буолуон сөп. Сахалар «Биилээҕи уһугунан анньан киһиэхэ биэримэ» диэн үөрэхтэрин билбэт буолууттан атын киһиттэн быһаҕы ылаары киһи илиитин быстар түбэлтэлэрэ эмиэ бааллар.
Оҕоҕо үчүгэйи баҕарар санааттан киниэхэ үөрэҕи--билиини иҥэрэн, салгын кутун эрэ сайыннаран биэрдэххэ, оҕо өйө-санаата баҕа курдук үчүгэй буолуо диэн сыыһа санаа. Улахан да киһи куруук толкуйдуур өйүнэн, салгын кутунан эрэ салаллан сылдьыбат. Киһи олоҕор буолан ылар араас ыксаллаах түгэннэргэ түбэстэҕинэ киһи үгүстүк толкуйдаабакка, быһаара сатыы турбакка эрэ түргэн хамсаныылары оҥорор. Аһара омуннуруу, олус ыксааһын, ыга кыыһырыы, улаханнык соһуйуу кэмигэр киһи толкуйдуур өйө, салгын кута көтөн, ийэ кутун быһаччы салайар кэмигэр киирэн ылар. Маннык кэм сахалыы быһаарыыта киһи «Өйө баайыллан ылар кэмэ» диэн ааттанар. Бу кэм кэлэн ааспыт бэлиэтинэн, киһи тугу оҥоро охсубутун «Ыксааммын өйдөөбөккө хааллым» диэн этиитэ бигэргэтэр. Киһи бэйэтэ тугу оҥорбутун өйдөөн-дьүүллээн быһаарбакка хаалар. Кинигэттэн ааҕан билбитэ, төрөппүттэрэ уонна учууталлара этэн-этэн үөрэппит үөрэхтэрэ соҕотохто умнуллан хаалаллар, ханнык быһаарыыны ылынарын бэйэтэ букатын да билбэккэ хаалар түгэннэрэ эмиэ баар буолаллар.
Маннык ыксаллаах, киһи «Өйө көтөн, баайыллан ылар» түгэннэригэр киһи салгын кута көтөр, ийэ кута быһаччы салайар. Ийэ кут ити салайыытыгар урукку кэмҥэ кини ийэ кутун өйүн-санаатын саппааһыгар ууруллубут өйдөбүллэртэн ылан туһанар. Манна ханнык хамсаныылар оҥоруллаллара барыта ийэ кут өйүн-санаатын саппааһыгар хайа өйдөбүллэр уурулла сылдьалларыттан тутулуктанан тахсар. Киһи «Өйө көтөн» ылар кэмигэр ийэ кутун өйүнэн-санаатынан салаллар буолан, оҕо кыра эрдэҕинэ бу өйүгэр-санаатыгар үчүгэй, киһилии өйү-санааны уган биэрбит эрэ буоллахха, киһилии майгылаахтык сылдьара, быстахтык быһыыламмата дакаастанар.
Холкутук, толкуйдуур өйүнэн, салгын кутунан салаллан олорор киһиэхэ «Өйө баайыллан» эбэтэр «Өйө көтөн» ылар түгэннэрэ киирэн ааһалларын маннык биллэр холобурдартан чуолкайдык билиэххэ сөп.
- Үгүс дьон кыыһыраннар туох диэн эппиттэрин, саҥарбыттарын өйдөөн-дьүүллээн быһаарбаттарын таһынан өссө иһити-хомуоһу, чааскыны быраҕаллара эбэтэр остуолу охсоллоро кимиэхэ барытыгар биллэр. Ити этиилэр, саҥарыылар, хамсаныылар барылара олус соһуччу оҥоруллаллар уонна «Олус кыыһыраммын тугу саҥарбыппын, бырахпыппын өйдөөбөккө хааллым ээ»,- диэн чуолкайдыыр дуу эбэтэр бырастыы гыннарарга аналлаах быһаарыылаах буолаллар.
- Уоппуттаах суоппар ыксаллаах түгэҥҥэ түбэстэҕинэ эрдэттэн үөрэммит хамсаныыларын тугу да толкуйдаабакка эрэ оҥорор. Халтарыйан ойоҕоһунан баран эрэр массыынатын уруулун аҥар өттүгэр аһара эрийэн кэбиспэккэ, төттөрү эрийэн көннөрө охсон биэрэн, массыыната көнөтүк барарын ситиһэр эбэтэр ыксаллаах түгэҥҥэ туормаһын үктээбитин билбэккэ да хаалар.
- Шаолин манаахтара илиинэн охсуһууну баһылаабыттара биллэр. Кинилэр охсуһууга үөрэтэр ньымаларынан элбэхтик биир-тэҥ хамсаныылары оҥороннор, ол хамсаныылар кини буор кутугар киирэн иҥэннэр, көмүскэнэр хамсаныылары киһи тугу да толкуйдуу барбакка, ураты түргэнник хамсанан оҥорор буоларын ситиһэллэр. Итинник албаһы туһананнар үрдүкү кылаастаах спортсменнар эмиэ араас албастарын ураты түргэнник оҥорор буола үөрэнэллэр.
- Киһи тарбаҕын төбөтүн итиигэ хаарыйдаҕына соҕотохто, тугу да толкуйдаабакка эрэ сулбу тардан ылар. Олус түргэн, эмискэ хамсаныыны оҥоро охсор. Бу түгэҥҥэ куттал киһи этигэр-сиинигэр быһаччы суоһуур буолан көмүскэнэр хамсаныыны буор кут быһаччы, уокка сиэтиллибит тарбах ыйыытынан оҥорор. Маннык судургу, киһи этигэр үөскүүр ыарыылартан көмүскэнэр хамсаныылары буор кут быһаччы дьаһайар. Киһи биирдэ эмэ «Өйө көтөн ылар» кэмигэр толкуйдуур өйө арахсан хааларын уонна бу кэмҥэ киһини быһаччы быһаарар өйө салайарын психолог Рон Хаббард итэҕэтиилээхтик быһаарар. (7,76).
Бу быһаарыыны чуолкайдыырга маннык көстүүнү холобурга ылыахха сөп: Арай уулуссаҕа уолаттар биир охто сытар киһини тэбиэлии сылдьаллар. Кинилэр бэйэ-бэйэлэрин үтүктэн харса суох тэбиэлииллэр. Тэбиэлиирбититтэн бу киһи ыалдьара, аны өлөн хаалара буолуо диэн санаа бу уолаттарга хата киирэн көрбөт. Кинилэри кыра эрдэхтэринэ киһини тэбиэлиир куһаҕан, ыалдьар диэн ким да үөрэппэтэх буолан хайалара да туттунан тохтообот. Бары омуннураннар тугу оҥороллорун арааран өйдөөбөт буолан, өйдөрө баайыллан хаалара кинилэри итинниккэ тириэрдэр.
Киһи улаатан баран араас ыксаллаах түгэннэргэ түбэһэн салгын кута, өйө көтөн сырыттаҕына, кыра эрдэҕинэ куһаҕан быһыыны оҥорума диэн үөрэтиллибит үөрэҕэ ийэ кутун өйүгэр-санаатыгар иҥэриллибит буоллаҕына кинини киһилии, дьону кытта иллээхтик, бэрээдэктээхтик сырытыннарар. Оҕону ийэ кута быһаччы салайар кэмигэр, кыра эрдэҕинэ, куһаҕан быһыылары оҥорбот буоларга үөрэттэххэ эрэ киниэхэ аһара туттартан тохтотор, туормастыыр өй-санаа олохсуйан үөскүүр уонна үйэтин тухары хонтуруоллуу сылдьар.
Киһи бэйэтин оҕотун бэйэтэ хайдах иитиллибитин курдук ииттэҕинэ, үлэлээбитин курдук үлэлэттэҕинэ уонна тугу үлэлээбитигэр үөрэттэҕинэ бэйэтин курдук өйдөөх-санаалаах уонна үлэһит киһи оҥорор. Онтон оҕотун бэйэтэ иитиллибититтэн сымнаҕастык, атаахтык көрдөҕүнэ, иһиттэҕинэ, бэйэтинээҕэр сүрэҕэ суох, мөлтөх киһини иитэн уонна үөрэтэн улаатыннарар. Оҕону төрөппүттэр бэйэлэринээҕэр сымнаҕастык, харыстаан иитэр буоланнар кэлэр көлүөнэлэр өйдөрө-санаалара мөлтөөн иһэллэр.
Сахаларга «Баай дьон тоҕус көлүөнэ иһинэн дьадайаллар» диэн олохсуйбут өйдөбүл баар. (8,46). Бу өйдөбүл үөскээһинигэр баай дьон бэйэлэрин оҕолорун үлэҕэ-хамнаска үөрэппэккэлэр, куруук бэлэмҥэ, сынньалаҥнык күүлэйдэтэ сырытыннараннар, кэлэр көлүөнэлэрэ букатын мөлтөх дьон буола иитиллэн тахсаннар баайдарын-малларын ыһан-тоҕон бүтэрэллэрин бэлиэтээһиннэрэ олук буолбут. (9,110).
«Социализм» кэмин саҕанааҕы төрөппүттэргэ, мин кыра эрдэхпинэ олус күүскэ үлэлиир этим, онон оҕом сынньаннын, кини үөрэхтээх киһи буолуоҕа диэн өйдөбүлү олохсуппуттара. Биир өттүттэн быһаардахха бу этии олус сөп курдук. Үөрэхтээх, үрүҥ үлэһит киһи кыратык үлэлиирин курдук өйдөбүлү биэрэр. Илиинэн ыарахан үлэни үлэлиирдээҕэр олорон эрэ өй үлэтин үлэлээһин кыра дьон санааларыгар чэпчэки үлэ курдук ааҕыллар. Бэйэлэрин кыра оҕолорун эн «Кыратык үлэлээ» диэн үөрэтиилэрэ кинини бэйэтин сүрэҕэ суох соҕус оҥорон кэбиһэр, илии үлэтэ ыараханын курдук өйдөбөлү иҥэрэр. Оҕолоро төрөппүттэринээҕэр элбэхтик сытарын, сынньанарын сөбүлүүр уонна үлэлиирин оннугар оонньууну-көрү ордук эккирэтэр «атаах» киһи буолан тахсарыгар олук ууруллар.
Мантан салгыы бэйэтэ бу курдук сүрэҕэ суох соҕус буола иитиллибит киһи аны бэйэтин оҕотун өссө сүрэҕэ суох гына үөрэтэн кэбиһэр. Кыра оҕото төрөппүтэ элбэхтик сытарын, тугу да дуоннааҕы оҥорботун көрөн, үтүктэн улаатар буолан, кинитээҕэр сүрэҕэ суох буолар. Былыргы сахалар киһи хайдах үлэһитин билээри төрөппүттэрин туһунан ыйыталаһаллара ити быһаарыы олус табатын бигэргэтэр. Ити аата, бу аймах дьон үһүс көлүөнэлэрин киһитэ букатын тугу да үлэлии үөрүйэҕэ суох, барыта бэлэмҥэ иитиллэр киһи буолан тахсара ханнык да саарбаҕа суох буолар. Биллэр баай дьон сиэннэриттэн Л.И.Брежнев сиэнэ Виктория билигин бары баайын матайдаан бомж буолан сылдьар.
Бэйэтэ үчүгэйи уонна куһаҕаны арааран билбэт киһи эгэ оҕотун кыайан үөрэппэт. Оҕотун аһара атаахтатарыттан уонна аһатарыттан, таҥыннарарыттан атыҥҥа кыһаммат. Оҕото улаатан ону-маны, буруйу оҥорон түбэстэҕинэ, аны атын дьону, үөрэппит оскуоланы буруйдуу саныырыгар тиийэр. Төрөппүттэр оҕолорун туһугар аһара кыһанан-мүһэнэн, кини эрэ туһугар, кини эрэ тот буоллун, киниэхэ эрэ баар буоллун диэн маанытык таҥыннаран, көрүүлэрэ-истиилэрэ, оҕолорун төттөрү өйгө-санааҕа, барыта мин туспар диэн санааҕа үөрэтэр. Төрөппүттэр олус көрүүлэрэ-истиилэрэ оҕолоро үчүгэй холобуру үлэлээн ылынан, үтүктэн үөрэнэр кыаҕын суох оҥорор уонна бары мин туспар кыһаналлар диэн өйдөбүлгэ оҕустаран, бэйэтин өйүн-санаатын, салгын кутун кыайан сайыннарбат, ийэ кутун өйүгэр-санаатыгар бас бэриммит, сайдыы-үүнүү диэки соччо тарбыспат киһи буола улаатар.
Билигин биһиэхэ коммунистар, большевиктар кыайыахтарыттан ыла үһүс көлүөнэ дьон үөскээн олороллор. Россияҕа маннык эстии-быстыы кэлиитэ эдэр көлүөнэлэри иитии-үөрэтии майгыта аһара сымнааһыныттан таҕыста. Ааспыт үйэҕэ колониализм хара батталыгар олорбут түҥкэтэх өйдөөх-санаалаах дьону барыларын эмискэ үөрэхтээһин, сайдыыта суох экономикалаах дойдуга, илии ыарахан үлэтин кыайа-хото үлэлиир дьону аҕыйатан, бары үрүҥ, чэпчэки үлэни эккирэтэ сылдьалларын үөскэтэн кэбистэ.
Итинник үөскээбит уустук балаһыанньаны билигин тэнийэн иһэр ырыынак сыһыаннаһыылара эрэ сыыйа-баайа көннөрөллөрүгэр эрэл баар. Саха дьоно саҥа үүнэн иһэр көлүөнэлэрин иитиини-үөрэтиини төрдүттэн уларытан, былыргы сахалардыы, «Мин оҕом саары чаккылаах» диэн атаахтаппакка, бэйэттэн ордук тулуурдаах, өһөс, үлэһит дьону ииттэххэ уонна үөрэттэххэ маннык сымнаабыт майгы сыыйа көнөн барыан, эрэллээх кэлэр көлүөнэлэниэххэ сөп. (10,91).
Туһаныллыбыт литература..
1. Саха төрүт культурата. 11 чааһа. Саха республикатын үөрэҕин министерствота. Учууталга көмө. Дьокуускай: 1992.- 80 с.
2. Г.В.Ксенофонтов. Шаманизм. Избранные труды. Якутск: Творческо-производственная фирма «Север-Юг». 1992.- 318 с.
3. Ойууннар норуот номоҕор. Дьокуускай: Саха сиринээҕи тыл, ли-тература уонна история института. 1993.- 64 с.
4. Сэһэн Боло. Лиэнэҕэ нуучча кэлиэн иннинээҕи саха олоҕо. Дьокуускай: Нац. кн. изд-во «Бичик», 1994.- 352 с.
5. К.Д.Уткин. Философия «Кут-сүр». Якутск: «Ситим» ЧИФ, 1994.- 20 с.
6. Газета «Якутия». 23 декабря 2000 год.
7. Л.Рон Хаббард. Дианетика. Современная наука душевного здоровья. Учебник по дианетике. / Пер. с англ. под общей ред. М.И.Никитина. - Москва: Воскресенье, Нью Эра Пабликейшнс Груп ( Совместное издание ). 1993.- 576 с.
8. В.Ф.Трощанский. Наброски о якутах якутского округа. Под ред. и с прим. Э.К.Пекарского. Казань: Типография Императорского Уни-верситета, 1911.- 144 с.
9. Е.Д.Андросов. Оруоһуттар. Дьокуускай: «Бичик» нац. кн. Кыһата, 2000.- 288 с.
10. Каженкин И.И. Кут-сүр үөрэҕэ. - Дьокуускай: Бичик, 2004. - 128 с.<|endoftext|>
Айыы санаа
Айыы санаа диэн биирдэ-эмэтэ киирэн ааһар дьон билбэттэрин, оҥорботторун оҥорор санаа ааттанар. Киһи санаата барыта үчүгэй буолбатыттан, үчүгэйгэ тириэрдибэтиттэн айыы санаа куһаҕана элбээн хаалар.
Саха дьоно элбэх сыыһалардаах “айыы үөрэҕин” албыныгар киирэннэр айыы санаа, айыы киһитэ диэн сыыһа, өй-санаа өйдөбүллэригэр сөп түбэспэт этиилэри туһана сатыыллар. Санаа киһиэхэ куруук баар буоллаҕына биирдэ эмэтэ киирэн кэлэр айыыны оҥорор санаа айыы санаа диэн ааттанар.
Айыыны, дьон билбэттэрин, оҥорботторун оҥоруу киһи олоҕор биирдэ эмэтэ эрэ кыаллар, туһаны оҥорор быһыы буолар. Олоххо туһалаах саҥаны айыыны оҥорбут аҕыйах дьон биир эмэ патент, сертификат ылаллар, учуонай буолаллар. Атыттар бары оҥоро сатыыр саҥаны айыылара табыллыбаккалар, сатаммаккалар куһаҕан быһыылары элбэтэллэр. Билигин эдэрдэр оҥорор куһаҕан быһыылара элбээһинэ "айыы үөрэҕин" сыыһаларыттан быһаччы тутулуктаах.
Суруйааччы эбэтэр кумааҕы үлэһитэ тугу эмэ булан суруйбута саҥаны айыы буолбатах, онно бэлэмнэнии эрэ буолар, айар диэн тылынан этиллэрэ табыллар. Ким эрэ бу суруллубут курдук быһыыны үтүктэн куһаҕаҥҥа тириэрдэр саҥаны айыыны оҥордоҕуна ону-маны суруйааччы кигэн биэрээччигэ кубулуйан бииргэ сууттаныан сөп.
Оҕо өйө-санаата саҥаны билиилэриттэн мунньуллар, сайдар. Саҥаны айыыны оҥоруон баҕалаахтар дьоҥҥо хаһан баҕарар элбэхтэр. Айыыны, дьон билбэттэрин, оҥорботторун оҥоруу биирдэ эмэтэ эрэ табыллан туһалаах буолар, онтон атыттара бары сыыһа-халты буолан тахсалларыттан куһаҕан быһыылары элбэтэллэр.
Бука бары дьон оҥорор куһаҕан быһыылара аҕыйыахтарын баҕараллар. Бу баҕа санаа туоларын туһугар оҕо улаатан, өйө-санаата сайдан үчүгэйи уонна куһаҕаны арааран билэ илигинэ сахалар таҥараларын үөрэҕэ “Айыыны оҥорума” диэн бобуутун туһаннахха эрэ табыллар. (1,28).
Оҕолорун харыстыыр санаалаах төрөппүттэр элбэх сыыһалардаах “айыы үөрэҕин” албыннарыгар киирэн биэрбэттэр. Бу сыыһа “үөрэх” оҕону иитиигэ ордук улахан куһаҕаны оҥорор. Оҕо саҥаны айыыны, дьон билбэттэрин, оҥорботторун оҥоро охсор санаатыгар оҕустаран элбэх сыыһаны-халтыны оҥорон кэбиһэригэр тириэрдэр. Сахалар “Айыы диэмэ”, "Айыыны оҥорума" диэн үөрэхтэрин төрөппүттэр туһаналлар. Оҕо улаатан иһэн ону-маны, буолары-буолбаты, айыыны оҥоро үөрэммитэ үгэс буолан иҥнэҕинэ куһаҕан майгыланан, киһилии быһыыта суох буолан хаалыан сөп.
Киһиэхэ ханнык санаа киирэрэ кыайан бобуллар кыаҕа суох. Айыы санаа диэн биирдэ эмэтэ киирэн кэлэр табыллара табыллыбата, үчүгэйэ куһаҕана биллибэт санаа ааттанар. Киһи бэйэтин өйүнэн-санаатынан арааран, улаханнык этэн айдаарбакка эрэ бу санааларын хааччахтыы сылдьара эрэйиллэр.
Санааны этэргэ айыы диэн тылы туттубат ордук, үчүгэй дии санаан элбэхтик ону-маны оҥоро сатааһын биирэ эмэ табыллыан сөп, онтон атыттара бары табыллыбаккалар, сатаммаккалар куһаҕаны элбэтэллэр.
Туһаныллыбыт литература..
1. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.<|endoftext|>
Серб Өрөспүүбүлүкэтэ
Серб Өрөспүүбүлүкэтэ (, официальнай аата "Република Српска", "Republika Srpska": ) — Босния уонна Герцеговина иһигэр киирэр судаарыстыба,1995 мыллааҕы Дейтоннааҕы сөбүлэҥ түмүгэр баар буолбута. Киинэ — Баня-Лука. Иэнэ 24 605,7 км². Олохтоохторо — 1 326 991 киһи (83 % — сербтэр, 13 % — босниецтэр и 3 % — хорвааттар). Харчыта конвертируемая марка.
Босния сербтэрэ бэйэлэрин олорор сирдэрин тутулуга суоҕунан 1992 сыллаахха биллэрбиттэрэ. Ол саҕана босниец-мусульмааннар Боснияны уонна Герцеговинаны Югославияттан тахсарын туһунан эппиттэрэ. Ол этиигэ хоруй буолбута.
География.
Серб Өрөспүүбүлүкэтэ Балкаан тумул арыытын киин өттүгэр сытар. Иэнэ 24 641 квадратнай километр. Хотугу кэтирээһин 42°33′ уонна 45°16′ ыккардыларыгар илин усталааһын 16°11′ уонна 19°37′ ыккардыларыгар сытар. Серб Өрөспүүбүлүкэтэ икки айылҕа уонна экэниэмикэ оройуоннарын кирбиилэригэр сытар — Паннонскай уонна Средиземноморскай. Муораҕа тахсыыта суох.
Кыраныыссата.
Серб Өрөспүүбүлүкэтин кыраныыссатын аан дойду билинэр. Кини аттынааҕы ХНТ чилиэннэрэ судаарыстыбалары кытта  — Сербия, Хорватия уонна Черногория, уонна атын энтитеттыын Босния уонна Герцеговина судаарыстыбатын — БиГ Бэдэрээссийэтин кытта кирбиилэһэр. Кыраныыссатын уһунан 2170 км, онтон 259 км  Черногориялыын, 370 км — Сербиялыын, 318 км — Хорватиялыын уонна 1134 км — БиГ Бэдэрээссийэтиниин. Бу кирбиилэр этностар, устуоруйа уонна айылҕа усулуобуйларын учуота суох оҥоһуллубуттара, бэлиитикэ уонна байыаннай туруктан тахсыбыттара.
Горы.
Серб Өрөспүүбүлүкэтин геоморфологията араас формалаах. Хотугу өттө кайнозой сөҥүүлэриттэн турар мырааннар, улам-улам аллювий хочолорго уонна өрүм террасаларыгар түһэр, бу сирдэр өрөспүүбүлүкэ ордук өлгөм үүнүүлээх сорҕото буолаллар. Илин уонна соҕуруулуу-илин мырааннар сыыйа Герцеговина үрдүк хайаларыгар силбэһэллэр.
Өрүстэрэ.
Серб Өрөспүүбүлүкэтин үгүс өрүстэрэ бөдөҥ күрүлгэннээхтэр, гидроэнергетикаҕа туттуллуох айылаах улахан потенциаллаахтар. маны таһынан рекреационнай потенциаллаахтара биллэр, ордук ыраас уулаах хайа үрэхтэрэ.
Килиимэтэ.
Климаттарын зоналара Герцеговина соҕуруу өттүгэр средиземноморскайтан саҕалаан, хоту өттүгэр континентальнайга тиийэ.
Серб Өрөспүүбүлүкэтин устуоруйата.
Бүтэһик сэрии иннинээҕи биэрэпиһинэн Босния уонна Герцеговина мусульманнара 1 905 829 киһи (43,7 %) этилэр, сербтэр — 1 369 258 киһи (31,4 %), хорвааттар — 755 892 киһи (17,3 %). 106 общиннаттан мусульмааннар 35 общинаҕа олохтоохторун улахан аҥаарыттан ордуктар этэ, сүнньүнэн киин Боснияҕа, оттон сербтэр — 32 арҕаа уонна илин общиналарга элбэхтэрэ. Хорвааттар соҕуруу уонна аҕыйах киин общиналарга элбэхтэрэ. 240 тыһыынча БГ олохтооҕо «югослав» дэммитэ. Олортон үксүлэрэ сербтэр уонна булкаас дьиэ кэргэн оҕолоро этэ. 1991сыллаахха баар буолбут ыалтан 27 % булкаас этэ. Ылан олорор сирдэринэн сербтэр баһыйаллара. Кинилэр БГ сирин 53,3 %-гар ахсааннарынан баһыйаллара.
Сытар сирэ уонна дьаһалтаннан тыырыллыыта.
Серб Өрөспүүбүлүкэтин иэнэ 24 605,7 км².  Брчко куораткка туспа статус биэрбиттэрин кэннэ Өрөспүүбүлүкэ икки аҕаар хайдыбыта — арҕаа уонна илин. Арҕаа өттүгэр Босния Краинату уонна Посавина киирэллэр, илиҥҥи өттүгэр — Семберия, Романия уонна Илиҥҥи Герцеговина. Серб Өрөспүүбүлүкэтин улахан өттө Босния устуоруйаҕа киирбит уобалаһын иһинэн сытар, кыра сорҕото — Герцеговинаҕа.
Олохтоохторо.
Серб Өрөспүүбүлүкэтин улахан аҥаара сербтэр. Кинилэртэн ураты конституцияҕа киирбит омуктарынан бошняктар уонна хорвааттар буолаллар. Аҕыйах ахсааннаахтар — дьэбириэйдэр, чехтэр, украинецтар, словактар уо. д. а. Официал тылларынан серб, бошняк уонна  хорваат омуктарын тыллара буолаллар. Официал алпаабытынан — кириллица уонна латиница.<|endoftext|>
Хомус түмэлэ
Аан дойдутааҕы Хомус түмэлэ — араас омуктар хомустарын туһунан кэпсиир Дьокуускай куоракка баар түмэл.
Төрүттэниитэ.
Хомус түмэлэ 1990 сыллаахха төрүттэммитэ. Түмэли төрүттээччинэн Арассыыйатааҕы Айылҕа билимин академиятын академига, М. К. Аммосов аатынан Хотугулуу-илиҥҥи Федеральнай үнүбэрсиэт бэрэпиэссэрэ, тыл билимин дуоктара Алексеев Иван Егорович — Хомус Уйбаан буолар. Түмэл аһыллыытыгар бастакы экспонааттарынан кини коллекциятын хомустара туруоллубута.
Норуоттар икки ардыларынааҕы VII конгресс тэрээһинин кэмигэр Саха Өрөспүүбүлүкэтин Бэрэсидьиэнэ Егор Афанасьевич Борисов 2011 сыл бэс ыйын 27 күнүнээҕи ыйааҕынан, Саха Өрөспүүбүлүкэтигэр сэтинньи 30 күнүн — Түмэл төрүттэммит күнүн — Хомус күнүнэн биллэрбитэ. Онтон ыла өрөспүүбүлүкэ дьоно-сэргэтэ сылын ахсын Хомус күнүн бэлиэтиир.
Түмэл пуондата.
Түмэлгэ Аан дойду 47 судаарыстыбатын 200 омугун духуобунай уонна муусукатын култуураларын көрдөрөр 162 араас көрүҥнээх бамбууктан, мастан, муостан, тимиртэн, алтантан, латуунтан, үрүҥ көмүстэн оҥоһуллубут хомус эгэлгэтэ хараллан сытар. Экспонааттар хомус туохтан төрүттэнэн үөскээбитин сиһилии кэпсииллэр.
Түмэлгэ хараллан сытар хомустар норуот олорбут олоҕун устуоруйатын, култууратын, итэҕэлин, сиэрин-туомун толору тиэрдэр кыахтаахтар. Көрдөрүүгэ турар экспонаттартан Америка бэрэпиэссэрэ, варгановед Фредерик Крейн коллекцията, Саха Республикатын норуотун маастара Иннокентий Никитич Готовцев коллекцията, «Амынньыкы мичээрэ» диэн аатынан биллэр саха уустарын коллекцията дьоһун миэстэни ылаллар, дьон болҕомтотун тардаллар.
Түмэлгэ барыта 1613 хомус харалла сытар. Хомус норуокка тус-туһунан ааттаах: варган (Россия), трумп (Англия), маультроммель (Германия), джюс харп (Америка), коукин (Япония), коусян (Китай), о. да а. Түмэл пуондатыгар барыта 8747 араас матырыйаал хараллан сытар.
Экспозициялара.
Музей хомус устуоруйатын уонна сайдан кэлбит суолун көрдөрөр 4 саалалаах:
Бастакы саала «Саха хомуһа». Манна музейы төрүттээччи — Алексеев Иван Егорович, хомус муусукатын тарҕатааччылар, аатырбыт хомусчут Турнин Лука Николаевич, саха уустара — Гоголев Семен Иннокентьевич — Амынньыкы Уус, Бурцев Николай Петрович, Захаров Иван Федорович — Кылыадьы Уус, Гоголев Егор Петрович, Мальцев Кирилл Кириллович, Федоров Михаил Дмитриевич — Ырыа Ылдьаа олохторун кэрэһэлиир истиэндэлэр ыйаммыттар. Таас битириинэлэргэ XVIII—XIX үйэтээҕи былыргы саха хомустара, билиҥҥи саха уустарын хомустара, тимир уустарын төрүттэрэ, уустар туттар тэриллэрэ, тимири уһаарыы курдук норуот материальнай култууратын туоһулара экспозицияҕа туруоллубуттар. Норуодунай ансаамбыллар, хомус ансаамбылын салайааччылара, саха төрүт дорҕоонугар уһуйааччылар тустарынан кэпсиир стендэлэр көрдөрүүгэ тураллар.
Саха ууһа Александр Данилов чочуйан оҥорбут «Алгыстаах аар хомуһа», Иван Христофоров оччугуй хомуһа, Иннокентий Готовцев, Реворий Чемчоев, Николай Потапов, Роман Готовцев, Иван Павлов, Николай Гоголев, Михаил Мальцев, Дмитрий Попов, Ньургустаан Уваров, Василий Уаров, Эдуард Тарабукин, Иван Неустроев о. да а. саха уустара оҥорбут сэдэх оҥоһуулаах хомустара дьон болҕомтотун тардаллар, сырдыкка-кэрэҕэ угуйаллар.
Иккис саала «Аан дойдутааҕы хомус конгресс-фестиваллара» — I конгресс (АХШ, Айова-Сити к., 1984), II конгресс (Саха сирэ, Дьокуускай к., 1988), III конгресс (Австрия, Мольн к., 1998), IV конгресс (Норвегия, 2002), V конгресс (Голландия, 2006), VI конгресс (Кешкемет, Венгрия, 2010), VII конгресс (Саха сирэ, Дьокуускай к., 2011) тустарынан кэпсиир стендэлэр сааланы тулалыы ыйаммыттар.
Үһүс саала — «Дарственная коллекция Фредерика Крейна» аатынан Америка бэрэпиэссэрэ Фредерик Крейн коллекцията экспозиция буолан, дьону сөхтөрөр. Ааптар коллекциятын 1961 сылтан хомуйбут. Коллекцияҕа 595 аан дойду норуотун хомуһа түмүллүбүт. Аан дойду виртуоз-хомусчута Шишигин Спиридон Спиридонович тус коллекцията ураты миэстэни ылар. Коллекцияҕа папуастар бамбук хомустарыттан саҕалаан, казак нуоталаах хомустарыгар тиийэ — барыта 42 араас хомус туруоруллубут.
Төрдүс саала — «Хомус уонна музыка», «Хомус уонна поэзия», «Хомус уонна киинэ», истиэндэлэргэ хомус музыка эйгэтин кытта ситимэ, хомус хоһоон хонуутугар, хомус киинэ сүрүн сюжета буолуута кэпсэнэр. «Хомусотерапия» истиэндэҕэ саха норуотугар, омуктарга хомуһунан эмтэнии таһыма сырдатыллар.
Түмэл атын үлэтэ.
Түмэл иһинэн хомуска оонньуу үөрэнэргэ аналлаах оскуола тэриллэн үлэлиир. Бу оскуолага араас омук хомуһун тутан-хабан, тыас-уус таһааран үөрэнэргэ кыах бэриллэр.
2011 сыл ахсынньы 21 күнүгэр "Союз-ТМА 03 М" космическай хараабылынан Чемчоев Реворий Гаврильевич — Чөмчөө Уус хомуһа Россия геройа, космонавт Олег Дмитриевич Кононенконы кытта космоска көппүтэ. Халлаан куйаарыгар 192 суукка, 18 чаас, 58 мүнүүтэ, 37 сөкүүндэ сылдьыбыта. 126,6 мөлүйүөн килэмиэтир уһуннаах айаны айаннаан, сири 2988-та эргийбитэ,
2013 сыллаахха Космос мемориальнай музейыгар космическай хомус куоппуйата бэлэхтэммитэ.
2011 сыллаахха VII Аан дойдутааҕы хомус конгреһыгар Гиннес рекорда олохтоммута. Манна 1344 хомусчут биир киһи курдук тэҥҥэ хомуска оонньоон кыттыбыта.
1993 сылтан Хомус музейа «IKOM» Аан дойдутааҕы музейдар холбоһуктарын чилиэнинэн ылыллыбыта. Түмэл 1992 сылтан омук сирдэригэр национальнай кииннэри тэрийбитэ: Кыргызтаҥҥа, Казахстаҥҥа, Америка Холбоһуктаах Штатыгар, Францияҕа, Австрияҕа, Японияҕа, Германияҕа, Швейцарияҕа, Норвегияҕа, Венгрияҕа, Италияҕа, Великобританияҕа, Аргентинаҕа. Башкирияҕа, Алтайга, Тываҕа уонна Москваҕа общественнай филиаллардаах.<|endoftext|>
Баҕа санаа үөскээһинэ
Сахалар оҕону иитиигэ-үөрэтиигэ туттар тыллара оҕоҕо баҕа санааны үөскэтэллэр. Ол курдук: «Оҕом үчүгэй оҕо буол эрэ»,- диэн ытаабыт оҕону уоскутарга этиллэр тыллар үчүгэй оҕо буолар баҕа санааны оҕоҕо тириэрдэллэр. Оҕо ытаабатаҕына үчүгэй оҕо, онтон үчүгэй киһи буоларын билэн улаатар.
Кыра да оҕоҕо үөрбүт сирэйи көрдөрдөххө үтүктэн үөрбүтүнэн барар. Киниэхэ көрсүһүүттэн үөрэр үгэс олохсуйар. «Yөрбүт киһи – үчүгэй киһи» диэн үөрэтии үчүгэй киһи хайдах көрүҥнээх буоларын быһаарар.
«Куруук кыыһыра сылдьыма»,- диэн быһаарыы куһаҕан киһи уһуннук кыыһырарын биллэрэр. Элбэхтик кыыһырар буолуу куһаҕан майгыга киирсэр.
«Хаһан улахан киһи өйө киирэр»,- диэн этии улахан киһи чахчы өйдөөҕүн быһаарар уонна улахан киһи буолууга ыҥырар, оннук баҕа санааны үөскэтэр. Оҕо бу баҕа санаатын ситиһээри киһи буолуу үөрэҕин баһылыыр.
«Оҕону кытта аахсыма», «Оҕо сыыһан-сыыһан үөрэнэр»,- диэн быһаарыы үөрэнии чахчы ыараханын уонна уһунун биллэрэр. Оҕо улаатыар, улахан киһи буолуор диэри боруобалыыр, сыыһаны элбэхтик оҥорор кыахтааҕын быһаарар.
Оҕо улаатан иһэн төрөппүттэрин көрөн, үтүктэн үөрэнэр. Бэйэтин олоҕун кинилэр курдук оҥостон олорорго баҕа санаата үөскээн, үгэс буолан олохсуйар, өйүгэр-санаатыгар иҥэн иһэр.
Үчүгэйи баҕарар, киһилии майгылаах саха дьонун олоххо сыһыаннара былыргы өбүгэлэриттэн салҕанан, көлүөнэттэн көлүөнэҕэ бэриллэн салгыы баран иһэр. Киһилии киһи олоҕун устата тиит олордон, дьиэ туттан, оҕо төрөтөн бэйэтин олоҕун салҕааччыны хаалларан иһиэхтээх диэн этэллэр. Оҕо төрөппүттэрэ ити этиини толорор буоллахтарына, оҕолорун баҕа санаата эмиэ итинник буолар. Олох үөрүйэхтэрэ, үгэстэрэ оҕоҕо төрөппүттэриттэн быһаччы бэриллэн иһиилэрин «Көлүөнэттэн көлүөнэҕэ бэриллэн иһэр» диэн ааттыыллар.
Уһуннук олорбут, миккиллибит төрөппүт бэйэтин олоҕор билбит-көрбүт бары билиилэрин оҕотугар биэрэн, иҥэрэн үөрэтэн иһэр буоллаҕына эрэ былыргы үөрүйэхтэр уонна үгэстэр симэлийэн хаалбакка эдэр көлүөнэлэргэ бэриллэн, кинилэр баҕа санааларыгар кубулуйар кыахтаахтар. Бу өй-санаа бэриллэр ситимэ быстыыта кэлэр көлүөнэ эдэр дьон төрөппүттэрин олохторун билбэт, үлэлэрин-хамнастарын сыаналаабаттарын үөскэтэр.
Саха дьоно оҕолорго олох үөрэхтэрин тэҥэ, сахалыы тылы, үгэстэри уонна итэҕэли үөрэтэллэрин сэбиэскэй былаас утарсар этэ. Ити үөрэхтэр умнууга хаала сыспыттара эрээри кэлин кэмҥэ төһө эмэ көнөн үөрэнии салҕанан барар. Олох үөрэҕин билиигэ эбии саха омук буолуу диэн көрдөбүл киирэн иһэр. Бу көрдөбүл саха омуга олус былыргы төрүттээх омук буолуутун билиниититтэн күүһүрэн биэрэр. Бэйэ сиригэр-уотугар аҕыйах ахсааннаах омук буолан үтүрүллүү ордук улахан хомолтону үөскэтэр.
Билигин үгүс саха дьоно тугу оҥордоххо саха омукка туһалаах буолуой диэн санааҕа оҕустарар буоллулар. Кинилэр баҕа санаалара хайдах гыннахха саха омук сайдан, чэчирээн тахсыаҕай диэн боппуруоһу быһаарыыга элбэхтик үлэлиир буолла.
Саха омугу харыстыырга турумматахха атын ким да харыстыа суоҕа диэни бары билэр буоллулар. Большевиктар, коммунистар баһылаан-көһүлээн, дьаһайан кыра омуктары барыларын харыстаабыттарын түмүгэр саха дьоно биир мөлүйүөн курдук киһини сүтэрбиттэр эбит. (1,94). Yйэ аҥарыттан ордук кэм устата сахалар ахсааннара биир да киһинэн эбиллибэтэх. Сахалар ахсааннара эбиллибэтиттэн хата сорохтор улаханнык хомойумуохтарын сөп. Киэҥ-куоҥ, элбэх сир баайдаах дойду босхолонон, кураанахсыйан иһэрэ, сир аннынааҕы баайын тоҕо хаһан, харса-хабыра суох таһан ыларга ордук табыллар.
Саха дьонугар итэҕэл туһаны аҕалыа диэн этэллэр.
Итэҕэл кырдьык омуктар түмсүүлэригэр олус улаханнык туһалыыр. Былыргы улахан итэҕэллэр аан маҥнай үөскүүллэригэр улахан сэриилэр көмөлөспүттэрэ. Атын дойдулары сэриилээн ылан итэҕэли тарҕатыыга эмиэ сэриилэр туһалаабыттара. Билигин олох көнөн, улахан сэриилэр уурайаннар, билии-көрүү кэҥээн турдаҕына сайдыахтаах саҥа итэҕэл атыттартан ураты буолуохтаах. Итэҕэл үчүгэйгэ ыҥырар эрэ буоллаҕына омук сайдыытыгар туһалыыр. Бу итэҕэл саха дьонугар үчүгэйгэ, үтүөҕэ тардыһар баҕа санааны үөскэтэрэ наада. Дьон баҕа санааларын ситиһээри элбэх кыайыылары оҥороллоругар кыахтарын үрдэтэр буолан итэҕэл ордук сахаларга наада буолла.
Бу итэҕэл омуктар сайдан-үүнэн бараннар, кэхтэр-мөлтүүр кэмнэрин таба учуоттуур буолуохтаах. Төттөрү баран атын омуктартан арахсыы, туспа олоруу, тылы-өһү араарыы диэки ыҥырар итэҕэл кэлин тиһэҕэр улахан буортуну оҥоруон сөп. Аҕыйаан эрэр ахсааннаах омук дьоно бэйэлэрэ эрэ туспа арахсан бардахтарына бэрт сотору кэминэн «Аймахтаһыыга» оҕустаран дьэ букатын сүтэр суолга киирэн хаалыахтарын сөп.
Айылҕа ити сокуонун хайа да омук кыайан кэспитэ суох курдук. Сир үрдүгэр олорор бары кырдьыбыт омуктар сайдыыттан хааланнар, ахсааннара аҕыйаан кытыы, хаардаах, тымныы эбэтэр хайалардаах сирдэргэ үтүрүллэн олороллор. Сир-дойду үтүө, ордук туһалаах өттүлэрин кыахтаах, сайдыылаах норуоттар ылбыттар.
Сир үрдүгэр дьон-норуот ахсааннара эбиллэннэр аһара баран хаалыах курдуктар. Сиргэ үүнэр ас-үөл саппааһа ситэ тиийбэтиттэн бу балаһыанньа ыараан иһиэх чинчилээх. Сайдыылаах норуоттар, бэйэлэрэ ахсааннара элбэх буолан дьон аһара элбээбэттэригэр ордук кыһанар курдуктар. Хас биирдии ыаллар аҕыйах оҕолоох буолууларыгар ыҥыраллар. Бу ыҥырыы аҕыйах ахсааннаах норуоттарга киэҥник тарҕаммата буоллар ордук этэ.
Кэнники кэмҥэ аҕыйах оҕолоох дьон элбээн хаалыылара үгүс дьон санаатын быһаарааччылар аны кинилэр буолалларыгар тириэртэ. Бука бары түмсэн биир эбэтэр икки оҕону үчүгэйдик көрүөххэ диэн ыҥыраллар. Билигин саха сиригэр оҕолоох дьахталлартан 28 бырыһыаннара эрэ суох аҥардас дьахталлар буоллулар. Оҕону үчүгэйдик көрүөххэ диэн ыҥырыыларын кытта бэйэлэрин эмиэ үчүгэйдик көрдөрүөхтэрин баҕара саныыллар. Бу ийэлэр оҕолоро улааттахтарына биир баҕа санааларынан кимиэхэ эмэ бэйэбитин көрдөрүөххэ диэн буолара букатын да саарбахтаммат. Итинник баҕа санаалар үөскээһиннэрэ омук сайдан иһиитигэр букатын көмөлөспөттөр. (2,19).
Туһаныллыбыт литература..
1. У.А.Винокурова. Сказ о народе саха. Якутск: Нац. кн. изд-во «Бичик», 1994.- 144 с.
2. Каженкин И.И. Киһи буолуу. - Дьокуускай: Издательский дом "Якутия", 2005. - 80 с.<|endoftext|>
Баҕа санаа туолуута
Оҕо кыра эрдэҕинэ баар-суох баҕа санаатынан төрөппүттэрин курдук буолуу буолар. Kөрөн, үтүктэн үөрэнэн иһэр. Улаатан истэҕинэ, өйө-санаата эбиллэн баҕа санаата үрдээн, эбиллэн биэрэр. Улахан киһи буола охсор баҕа санаата өйүн-санаатын, билиитин-көрүүтүн элбэтэригэр тириэрдэр. Киһи олоҕор баҕа санаата сирдиир, ыҥырар, угуйар.
Киһи олоҕун сыала киниэхэ баҕа санаата буолан сылдьар. Сорох киһи бу баҕа санаатын олус түргэнник, улахан эрэйэ суох ситиһиэн, онтон атыттар үйэлэрин тухары ситиһэ сатаан баран кыайымыахтарын, баҕа санаалара хаһан да туолбат ыра санаалар буолан хаалыахтарын сөп. Киһи саныыр санаатын ситиһиитэ, олоҕун сыалын толорон иһиитигэр тэҥнэнэр. Ханнык баҕа санаалардаах буолар даҕаны соннук дьыалалары оҥорор. Оҕоҕо үчүгэй, киһилии, сырдык, сайдыы диэки тардыһыылаах баҕа санаалары иҥэрэн биэрии бары төрөппүттэртэн уонна иитээччилэртэн ирдэнэр сүрүн көрдөбүл буолар.
Баҕа санааны толоруу, ситиһии икки араастаах:
1. Киһи бэйэтин үлэтинэн-хамнаһынан, оҥорон-тутан, туох баар кыаҕын туһанан баҕа санаатын ситиһиитэ. Бэйэтигэр да, дьоҥҥо да туһалааҕы оҥорон баҕа санаата туолуутун олоҕор дьиҥнээхтик ситиһиитэ буолар.
Бу быһаарыы киһи кыаҕар олоҕурар. Сахалыы «Кыах» диэн киһи күүһэ-уоҕа, бэйэтэ тутан-хабан оҥорор дьоҕура ааҕыллар.
2. Киһи бэйэтин санаатыгар, оҥорон көрөн, урукку баҕа санаатын намтатан, туолбут курдук санааһына. Киһи санаата ханна баҕарар тиийэринэн туһанан, киһи ханнык баҕарар баҕа санаатын туолбут, ситиспит курдук сананыыта, кини баҕатын толорон уоскуппут курдук буолан санаатын сымнатар. Киһи баҕа санаатын бэйэтин санаатыгар эрэ толоруута диэн ааттанар.
Киһи киһи буолбутун быһаарар бэлиэнэн ханнык баҕа санаалардааҕа буолар. Киһилии баҕа санаалардаах киһи – киһи буолар. Киһи баҕа санаалара киһи быһыытын иһинэн, сиэри кэспэт буолуохтарын наада. Бэйэтин кыаҕын иһинэн баҕа санаалардаах киһи – киһи буолар уонна баҕа санаатын толорон дьолу ситиһэр кыахтанар. Баҕа санаа киһи кыаҕын иһинэн буоллаҕына эрэ киһи ону толорон дьолу ситиһэр.
Дьол эмиэ киһи бары быһыыларын, баҕа санаатын курдук икки сүрүн араастардаах. Бу араастар бэйэ бэйэлэрин кытта холбуу ситимнэһэн хаалбыттарын да иһин сүрүн бэлиэлэринэн арахсаллар:
- Быстах дьол. Быстах баҕа санаа туолуута астыныыны, дуоһуйууну, быстах кэмнээх дьолу аҕалар. Астыныы, дуоһуйуу өйдөбүлэ ордук эти-сиини кытта сибээстээх. Спордунан дьарыктаныы төһө да эти-сиини сылаппытын иһин киһини кыайыылары оҥорорго тириэрдэр буолан астыныыны, дуоһуйууну биэрэр. Үлэ эмиэ итинник. Kүүстээх үлэ кэнниттэн киһи үлэлээн оҥорбутуттан улаханнык астынар, дуоһуйар.
Астыныы ордук эккэ-сииҥҥэ сыһыаннаһар өйдөбүл. Астан-үөлтэн киһи аан маҥнай астынар, онтон дуоһуйар. Астык ас диэн чахчы үчүгэй ас ааттанар.
- Дьол. Баҕа санаа туолуута киһиэхэ дьолу аҕалар. Кыра баҕа санаа туоллаҕына - кыра дьол ситиһиллэр. Улахан баҕа санаа туолуута улахан дьол кэлиитигэр тириэрдэр.
Дьоллоох буолуу диэн киһи баҕа санаатын ситиһэн санаата туолан дуоһуйуутун аата. Ханнык эмэ баҕа санаа, уруккуттан саныы сылдьыбыт былаан туолуута киһиэхэ санаатын толорон дьоллоох буолуу санаатын аҕалан, дуоһуйууну үөскэтэр. (1,25).
Баҕа санаа аһара баран ыра санааҕа кубулуйан хаалбатын киһилии өй-санаа эрэ ситиһэр кыахтаах. Ханнык баҕарар баҕа санаа киһи оҥорор кыаҕын иһинэн буоллаҕына эрэ киһи толорор кыахтаах. Киһилии өй-санаа киһи бэйэтин кыаҕын билинэрин, кыаҕын таһынан, аһара барбатын хааччыйар хааччах буолар уонна сахалыы киһи быһыыта диэн ааттанар.
Туһаныллыбыт литература..
1. Каженкин И.И. Киһи буолуу. - Дьокуускай: Издательский дом "Якутия", 2005. - 80 с.<|endoftext|>
Алдьатыы
Алдьатыы диэн олус улахан, сиэри таһынан барар куһаҕан быһыыны оҥоруу ааттанар.
Киһи оҥорор быһыыларыгар олус сэрэниэхтээҕин, баҕарбатар даҕаны оҥорор быһыыта элбэхтик сыыһа-халты буолан тахсарыттан алдьатыы үөскүүрэ быһаарар. Киһи сэрэхтээх буоларын өйдөтөн сахалар таҥараларын үөрэҕэ “Алдьатыма” диэн үөрэтэр. (1,87).
Алдьатыы хас да араастардаах:
1. Сыыһа-халты туттунан алдьатыыны оҥоруу. Оҕо сыыһа тутан чаасканы үлтү түһэрэрэ баар суол. Суоппар сыыһа туттуута абаарыйаҕа, улахан алдьатыыга тириэрдиэн сөп.
2. Үчүгэйи оҥоробун диэн санааттан алдьатыыны оҥорон кэбиһии. Буор хаһыытыгар тиэтэйэн аһара улаханнык баһан күрдьэх угун тоһутан кэбистэххэ үлэ атахтаныыта үөскүүр. Тиэхиникэ кыра гайкатын аһара ыга, күүскэ эрийэн резьбатын быһа тардан кэбистэххэ улахан алдьатыы үөскээн тахсар.
3. Айыыны, дьоҥҥо туһалаах саҥаны айыыны биир эмэ киһи оҥорор. Олоххо туһалаах айыыны оҥорбут патеннаах, сертификаттаах, учуонай диэн ааты ылбыт дьон отой аҕыйахтар. Дьон сорохторо, эрчимнээх, аһара барар өттүлэрэ айыыны, дьон билбэттэрин, оҥорботторун оҥоро сатааһыннара элбэх эрээри, үксүгэр табыллыбакка, сатаммакка алдьатыыга кубулуйара элбэх. Элбэх саҥаны айыылары оҥоро сатааһынтан биир эмэ табыллан туһалаах үрүҥ айыыга кубулуйар буоллаҕына, атыттара бары куһаҕаны, алдьатыыны элбэтэллэр. Сахалар “Айыыны оҥорума” диэн үөрэхтэрэ бу быһаарыыттан тирэх ылан оҕону үөрэтиигэ туттуллар, эдэрдэр сыыһа-халты туттунан куһаҕаны элбэтэллэрин аҕыйатарга аналланар.
4. Өйдөөн-санаан үгүстүк ырытан көрөн баран алдьатыыны оҥоруу. Сэрии диэн алдьатыы. Саҥаны айыыны оҥорон саҥа сэрии сэбин оҥостуу сэриигэ бэлэмнэниини үөскэтэн улахан алдьатыыны оҥорууга бэлэмнэнии буолар.
Киһи хаһан баҕарар саҥаны айыыны оҥоро сатыыр. Ол оҥорор айыыларыттан биир эмэ туһалаах буолан тахсар, онтон атыттара бары сыыһа-халты буолан тахсаннар куһаҕаны, алдьатыыны элбэтэллэр. Өй-санаа бу уратытын сахалар былыр үйэҕэ быһаараннар өс хоһооно оҥорбуттар. “Сыылла сылдьан сыарҕа быатын быһар” диэн өс хоһооно киһи оҥоро сатыыр саҥаны айыытыттан туох быһыы үөскээн тахсарын быһаарар. Сахалар таҥараларын үөрэҕэ элбэх үлэһит дьоҥҥо ананар, ол иһин оҕону “Айыыны оҥорума” диэн үөрэтэр.
Туһаныллыбыт литература..
1. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.<|endoftext|>
Бэриэччит
Бэриэччит баар буолуута киһи буор кута таһыччы сайдыбытын биллэрэр.
Киһи Айылҕаттан айыллан төрүөҕүттэн ыла төлкөтө суруллан, дьылҕата ыйыллан, бу Сир үрдүгэр бэйэтэ олорон ааһар кэмигэр тугу оҥоруохтааҕа эрдэттэн быһаарыллан сылдьар диэн сахалар итэҕэйэллэр. Киһи олоҕор дьылҕата, төлкөтө ордук дьайарын курдук саныыллар.
Бу быһаарыы «Туох барыта икки өрүттээх» диэн сахалар этиилэригэр сөп түбэһэр. Айылҕа киһиэхэ биэрбит этин-сиинин бэйэтэ көрөн-истэн харыстыыр буоллаҕына, киһи өйө-санаата сайыннаҕына бэйэтэ эмиэ билэн-көрөн, үөрэх-билии көмөтүнэн этин-сиинин харыстаныан, үйэтин уһатыан эбэтэр сыыһа-халты туттунан кылгатан кэбиһиэн сөп.
Бөҕө быалаах киһи диэн быстах быһылааннарга киирэн биэрбэт бөҕө оҥоһуулаах киһини ааттыыллар. Бөҕө быалаах дьон сорохторо өссө бэриэччиттээх буолаллар. Киһи ханна да сырыттаҕына куруук иннигэр сылдьар бэриэччиттээх буоллаҕына, айылҕа бэйэтэ көрөр-истэр харыстыыр, быстах өлүүгэ киирэн биэрбэтигэр аналлаах оҥоһуулаах буоларын хааччыйар.
Бэриэччиттээх киһи хантан эрэ айаннаан ыалга кэлиэн чочумча соҕус иннинэ аан маҥнай киһи кэлбит тыаһа урут иһиллэн, кэлэн иһэрин биллэрэр түбэлтэлэрин кэпсииллэр. Таһырдьа киһи атаҕын тэбэнэр тыаһа иһиллибитигэр тахсан көрдөхтөрүнэ киһилэрэ өссө кэлэ илик буолар эбит. Онтон сотору соҕус буолан баран үүт-үкчү соннук тыаһаан-ууһаан бэйэтэ дьэ тиийэн кэлэрин хайы-үйэҕэ бэлэмнэнэн көрсөллөр эбит.
Иннигэр сылдьар бэриэччиттээх киһи араас быстах быһылааннартан, оннооҕор улахан сэрии да кэмигэр, бэриэччитин көмөтүнэн быыһанарын туһунан кэпсээни В.В.Габышева суруйбута. (1,157).
Киһи бэйэтэ бэриэччигэ баарын билбэккэ эрэ сылдьара үчүгэй. Куруук иннигэр баар буола сылдьыахтаах бэриэччитин бэйэтэ көрсө түспүтүн кэнниттэн бу киһи олоҕор сотору кэминэн тосту уларыйыылар тахсаллара биллэр. (2,15).
Сайдан иһэр кут-сүр үөрэҕэ быһаарарынан киһи этин-сиинин үгүстүк үлэлээн, хамсанан эрчийиититтэн, үгэс буолбут хамсаныылар үөскээһиннэриттэн үөрүйэх буолуу үөскээн киһиэхэ буор кут сайдар. Буор кут эмиэ өйгө-санааҕа киирсэр эрээри аҥардас хамсаныылартан үөскүүр буолан быһаарар, толкуйдуур өйө-санаата сайдыбат, арай эти-сиини араастаан хамсатарга аналланар.
Этэ-сиинэ олус сайдыбыт, эрчиллиилээх, күүстээх-уохтаах киһи буор кута ордук уруттаан сайдар. Бэриэччит киһи буор кута буоларын быһаарыыга маннык бэлиэлэри аахсыахха сөп:
1. Бэриэччит киһи бэйэтин курдук көрүҥнээх уонна хамсанара эмиэ маарынныыр.
2. Киһи курдук үүт-үкчү хамсанар, араас маарынныыр тыастары таһаарар.
3. Ханнык да өй-санаа бэриэччиккэ баара биллибэт.
Дьон өйдөрүгэр-санааларыгар кутталлаах сирдэр, биллибэт, кыайан быһаарыллыбат быһыылар уонна күүстэр баалларын туһунан үгүс өйдөбүллэр олохсуйан хаалбыттар. Киһи бэйэтин олоҕор суоһуур араас кутталлартан, ыарахан, соһуччу быһыылартан этин-сиинин харыстанар быһыытынан бэриэччит баара буолар.
Бэриэччит диэн күүстээх эттээх-сииннээх киһи сайдыбыт буор кута ааттанар, бу кута иннигэр сылдьан киһи түбэһиэхтээх быһыыларыгар урут түбэһэн быстах суолга киирэн биэрэриттэн харыстыыр аналлаах. Буор кут олус күүскэ сайдан киһи бэйэтин этин-сиинин иннигэр сылдьан арыаллыыра бэриэччиттээх буолуу диэн ааттанар.
Эти-сиини олус күүскэ сайыннарыы, эрчийии хамсаныыттан үөскүүр өй-санаа, буор кут эбиллиитигэр тириэрдэр. Күүстээх эт-сиин бэйэтэ даҕаны киһи көмүскэнэр күүһүн улаатыннарар. Бары биллэр бэриэччиттээх дьон бэйэлэрэ күүстээх-уохтаах эттээх-сииннээх дьон буолаллар. Бэриэччиттээх буолуу диэн Айылҕа күүстээх-уохтаах, сайдыылаах эттээх-сииннээх дьону ордук харыстыырын, көрөрүн-истэрин бэлиэтинэн ааҕыллар.
Эдэр, кыанар эрдэхтэн эти-сиини эрчийии, үлэнэн-хамнаһынан утумнаахтык дьарыктааһын, ол аата барыга бары үөрүйэх оҥоруу буор куту күүскэ сайыннаран Айылҕа харыстабылыгар киллэрэрэ киһи олоҕун сыала буолан сирдиир, ыҥырар күүс буоларын сахалар былыргыттан билэн олохторугар туһана сылдьаллар.
Эти-сиини эрчийии, спордунан, үлэнэн-хамнаһынан утумнаахтык дьарыктааһын үөрүйэхтэри үөскэтэн, буор куту сайыннаран бэриэччиттээх буолууга тириэрдэр. (3,16).
Туһаныллыбыт литература..
1. Под полярной звездой. Сборник произведений русских, якутских, эвенкийских, эвенских и юкагирских писателей Якутии 20 века. Якутск: Бичик, 2000.- 256 с.
2. «Кыым» хаһыат. Сэтинньи 15 күнэ, 2001 сыл.
3. "Туймаада" хаһыат №300. 14.04.2016.<|endoftext|>
Таҥара үөскээһинэ
Таҥара үөскээһинэ диэн киһиэхэ баҕа санаата үгэс буолуутун билиниитэ ааттанар. Киһиэхэ баҕа санаа үөскээн үгэскэ кубулуйдаҕына таҥараны үөскэтэр. Туох эмэ суолталаах, туһалаах баҕа санааны ситиһии таҥара үөскээтэҕинэ кыаллар кыахтанар.
Араас тус-туспа итэҕэллээх, таҥаралардаах омуктар эйэлээхтик холбоһууларыттан үөскээбит омук элбэх таҥараларын илдьэ сылдьар. Атын, кыаттарбыт, баһыттарбыт омуктары репрессиялээн, кырган, суох оҥорон кэбиспэтэхтэрин бэлиэтинэн ол омуктар таҥаралара бары холбуу киирэн билигин да туттулла сылдьаллара ааҕыллар.
Дьон өйө-санаата сайдан истэҕинэ баҕа санаалара, өйдөрө-санаалара эмиэ уларыйарын бэлиэтээн таҥаралара кытта уларыйан, атын таҥаранан солбуллан биэрэр. Олох сайдыыта баҕа санааны уларытар. Омук төһө элбэх таҥаралаах даҕаны соччо уһун үйэлээх омук буолар.
Олус былыргы, киһи өйө-санаата саҥа сайдан, бултаан аһаан айаҕын ииттэр буолан истэҕинэ аан маҥнай ханнык эрэ улахан, булчут кыыл курдук буолар баҕа санааны үөскэтиммит. Олус былыргы, кыыллары бултаан аһыыр, хара тыа быыһыгар олорор дьон улахан кыыл эбэтэр көтөр таҥаралардаах эбиттэрэ итинник быһаарыллар.
Аар тайҕа ортотугар олорон бултаан аһыыр былыргы киһи хотой кыыл курдук үөһээнэн көтө сылдьан ханнык баҕарар булду ыраахтан тэһэ көрөн ылан үрдүгэр түһэн бултаан сииригэр ымсыыра, баҕара саныыра.
Сыыдам сырыылаах бөрө курдук ханнык баҕарар сүүрэр атахтаах булду эккирэтэн тутан сиир кыаҕар ымсыыра, баҕара саныылларыттан бөрө курдук буолуохтарын баҕараллар эбит.
Кыыл, көтөр таҥаралар киһи өйө-санаата ситэ сайда, билиитэ-көрүүтэ кэҥии илигинэ, аҥардастыы булдунан эрэ дьарыктанар кэмигэр үөскээбиттэр. Аҥардастыы бултаан аһыыр кэмнэрин саҕана дьон таҥаралара улахан кыыллар, сиэмэх көтөрдөр буолар эбиттэр.
Былыргы билиилэрин уларытан кэбиспэккэ иҥэринэн илдьэ сылдьар сахаларга оччотооҕу биллэр таҥаралар ааттара умнуллубакка сылдьаллар. Билигин да умнулла илик суор, куба, хотой, бөрө таҥаралардаах улуу уустар баар буола сылдьыбыттар. Киһи өйө-санаата үлэтиттэн-хамнаһыттан тутулуктанан уларыйан иһэрин Л.Н.Жукова “Первичные общества и традиционные религиозные воззрения народов Арктики” диэн үлэтигэр арыйар. (1,49).
Киһи өйө-санаата эбиллэн, үлэни-хамнаһы сатыыра үксээн иһиитигэр таҥарата – баҕа санаата эмиэ уларыйан биэрэн иһэр.
Олох сайдан дьон таба кыылы тутан, айааһаан, үөрэтэн көлө, миинэр миҥэ оҥостон туһанар кэмнэриттэн ыла таба таҥара үөскээбитэ. Онтон салгыы дьон көлөлөрө уларыйан истэҕин аайы таҥаралара, ол аата баҕа санаалара уларыйан таба, ынах, оҕус, сылгы таҥаралар баар буолбуттара.
Бу таҥаралар аан бастаан киһи үлэтин-хамнаһын уратыларынан өйө-санаата уларыйарын бэлиэтээн маннык ааттаммыттар:
1. Баай Байанай таҥара. Булчуттар таҥаралара.
2. Таба таҥара. Таба көлөлөөхтөр таҥаралара.
3. Ынахсыт таҥара. Ынах сүөһүнү көрөөччүлэр таҥаралара.
4. Дьөһөгөй таҥара. Сылгыһыттар таҥаралара.
Салгыы Күн таҥара үөскээбит. Сырдык уонна хараҥа хардары-таары уларыйан биэриилэриттэн киһи сылааһы, сырдыгы, үрүҥү үчүгэй диэн быһаарыытыттан сырдык, үрүҥ Күн таҥараҕа кубулуйбут. Бу кэмтэн ыла дьон үтүөнү уонна мөкүнү, үрүҥү уонна хараны, үчүгэйи уонна куһаҕаны тус-туспа араарыылара үөскээн олохсуйбут.
Киһи таҥара үөскүөн иннинэ сахаларга хас да тус-туспа ааттаах таҥаралар баар буола сылдьыбыттара уһун үйэлээх тылбытыгар иҥэн хаалбыттарын булуталыахха сөп. Умнуллубут таҥаралар ааттара манныктар:
1. Син. «Син» диэн сахалыы тыл кытайдыы «чин» диэн тылга сөп түбэһэр. Бу тыл таҥараҕа тэҥнэнэ сылдьыбытын маннык этиилэр бигэргэтэллэр:
синигэр түспүт – туох да буолбутун иннигэр сөбүлэһэргэ тиийбит;
синим биир – туох да буоллаҕына ылыммыт быһаарыым уларыйыа суоҕа диэн биир санааны ылыныыны биллэрэр.
2. Бах. Бах таҥара буола сылдьыбыт бэлиэтин бахтай - өл, быһын диэн тылтан булуохха сөп. Баҕа диэн баҕа санаа буолара, баҕах диэн сиэр-туом сэргэтэ баара бары бах диэн төрүттэн тахсыбыттар.
3. Сах. Сах таҥара буолара «Сах сиэтин», «Сах билэр» диэн этиилэртэн биллэр. Барыны бары билэр, сиэн кэбиһэр күүстээх-уохтаах Сах таҥара сахаларга баар буола сылдьыбыт.
Сах таҥара сабыдыалынан саха омук үөскээбит. Тимир ууһа сахалар уоту таҥара оҥостон «Сах» диэн ааттаабыттар. «Сах» диэн былыргы сахалар Күн таҥараларын аата эбит диэн Г.В.Ксенофонтов бэйэтин «Шаманизм и христианство» диэн үлэтигэр быhаарар. (2,245 ).
Бах, син, сах диэн таҥаралар кыыл, көтөр таҥаралар кэннилэриттэн үөскээбиттэр. Сах диэн уот таҥара дьон уоту баһылаан тимири уһаарар, уһанар буолууларыттан ордук күүскэ сайдыбыт.
Таҥаралар уларыйан иһиилэрэ дьон баҕа санаалара эмиэ уларыйан испиттэрин бигэргэтэр. Былыргы таҥаралар улахан кыыл эбэтэр көтөр эбит буоллахтарына кэлин киһи өйө-санаата өссө сайдыытын түмүгэр киһи таҥара баар буолбут.
Икки аҥар тыһыынча сыллар анараа өттүлэригэр дьон өйө-санаата өссө күүскэ сайдыытын, бэйэтин атын кыыллартан, көтөрдөртөн лаппа үрдүктүк турарын, өйө-санаата сайдар, саҥаны айар уратылааҕын билиниитин түмүгэр киһи таҥара баар буолан киһи көрүҥнээх таҥаралар үөскээн барбыттар.
Улахан киһи буолуу баҕа санаатыттан улахан киһи таҥара Будда, онтон үчүгэй киһи буолар баҕа санааттан, үчүгэй эрэ быһыылары оҥорор, үчүгэй киһи Христос таҥара үөскээбит.
Бастакы киһи таҥара Будда, оҕо улахан киһи буола сатааһынын баҕа санаатыттан үөскээн олус улахан киһиэхэ кубулуйбут. Бу таҥара улаатан иһэр оҕо баҕа санаата «Хаһан улахан киһи буолабын» диэҥҥэ олоҕуран үөскээбит. Ону тэҥэ төрөппүттэр оҕом хаһан улаата охсон улахан киһи буолар диэн баҕа санаалара холбоһон олус улахан киһигэ кубулуйбут.
Дьон өйө-санаата өссө сайдыытыттан, үчүгэйи уонна куһаҕаны арааран билиилэриттэн уонна олохторугар туһаныыларыттан Иисус Христос таҥара уҥуоҕунан олус улахан буолбакка үчүгэйи оҥорор, үчүгэй киһиэхэ кубулуйбут.
Таҥаралар көтөр, кыыл көрүҥнэриттэн уларыйан улахан киһи, онтон үчүгэй киһи көрүҥнэригэр кубулуйуулара дьон өйө-санаата кыыл, көтөр өйүттэн-санаатыттан сыыйа сайдан үүнэн тахсыбыттарын чуолкайдык быһаарар.
Киһи ханнык өйдөөҕүн-санаалааҕын уонна хайдах майгылааҕын оҥорор быһыылара хайдахтарыттан; үчүгэйдэриттэн дуу, куһаҕаннарыттан дуу эрэ көрөн быһаарыллар кыах баара оҕону үөрэтии уустуктарын биллэрэр. Киһилии быһыылары оҥорор буоллахха эрэ киһи быһыылаах киһи буолуу кыаллар кыахтанар.
«Туох барыта икки өрүттээҕин», ол аата икки өттүттэн тутулуктааҕын сахалар таҥаралара халбаҥнаабакка тутуһар. Бу быһаарыы өй-санаа сайдыытын уратытынан быһаарыллар уонна сахалыы «айыы» диэн тылбытыгар иҥэн сылдьар. Бу тыл икки өрүттээх өйдөбүллээх: үчүгэйи уонна куһаҕаны оҥорору холбуу ылан быһаарар. Оҕо куһаҕан иитиилээх буола улаатан куһаҕан быһыылары оҥорботун туһугар өйүн-санаатын, ийэ кутун иитиигэ таҥара үөрэҕин тутуһуу наада.
Билигин таҥара үөрэҕэ үчүгэйи уонна куһаҕаны таба араарары тэҥэ, дьон бэйэ-бэйэлэрин, ол аата эр киһи уонна дьахтар сыһыаннарыгар тэҥнэһиини, биир бырааптаныыны сайыннарар, демократия үөрэҕин тутуһара эрэйиллэр. Аныгы, үөрэхтээх-билиилээх дьон таҥаралара “Туох барыта икки өрүттээҕин” билинэр, тутуһар таҥара буолар. (3,55).
Туһаныллыбыт литература..
1. Журнал “Наука и техника в Якутии”. 2003 №1(4).
2. Г.В.Ксенофонтов. Шаманизм. Избранные труды. ( Публи-кации 1928 - 1929 гг.) Якутск: Творческо-производственная фирма «Север- Юг», 1992.- 318 с.
3. Каженкин И.И. Киһи таҥара. - Дьокуускай: ГУ РИМЦ, 2009. - 112 с.<|endoftext|>
Молдова гагаузтара
Гагаузтар — Молдоваҕа ахсааннарынан төрдүс омуктар. Ахсааннара 2004 сыллааҕы туругунан 151 596 киһи этэр, ол эбэтэр дойду дьонун ахсааныттан 3,8 %.
Гагаузтар сирдэрэ туспа быраап статустаах — Гагаузия биитэр Гагауз Ери (гагауз сирэ) (Ахсынньы 23 1994 с. 344 XIII нүөмэрдээх сокуонунан бигэргэммит), Молдова иһинэн автономиялаах тэриллии. Уобалас туспа бырабыыталыстыбалаах — «башканат», уонна бэрэсидьиэннээх — «башкан», өрөгөй ырыалаах, дуоҕалаах. Гагаузия киин куората Комрат. Гагауз тылын алпаабытын олоҕо латыын графиката. Судаарыстыба докумуоннара үс тылынан суруллаллар: румыынныы (судаарыстыба тыла), гагаузтуу (наассыйа тыла) уонна нууччалыы (кэпсэтэр тыл). Гагаузтар түөлбэлээн олорор сирдэрэ — Комратски, Чадър-Лунгски уонна Вулканещки.
Устуоруйа.
1990 сыл атырдьах ыйын 19 күнүгэр Гагауз Аптаныамыйалаах Өрөспүүбүлүкэтэ биллэриллибитэ. 1994 сыллаахха Молдова Өрөспүүбүлүкэтэ ону билиммитэ.
Арассыыйа ыраахтааҕылаах бырабыыталыстыбата Бессарабияҕа болгаардары олохсутар этэ. Онно болгаардары, гагаузтары уонна молдавааннары бииргэ олордор бэлиитикэни тутуспута. Кэлин ССРС урусхалланарыгар Молдоваҕа былааһы Румынияны кытта холбоһо сатыыр Норуот фрона ыларыгар бу бэлиитикэ эмиэ туһаныллыбыта. Ол саҕана Молдоваҕа икки аптаныамыйа баар буолбута (Гагаузия уонна Приднестровье). Былаастар 40 оптуобус «баҕалаахтары» Комрат куоракка өрө турбут дьону накаастата ыыппыта. Ол саҕанааҕыны сорох дьон маннык ойуулууллар: «Молдавия оҕустара Буджак куйаарын соҕуруу өттүттэн кэлбиттэрин кыраныыссаҕа гагауз янычаардара ятагааннаах көрсүбүттэрэ». Бу этии гагауз бырабыыталыстыбата туурактарга чугаһыы сатыырын көрдөрөр.
Тыллара.
Гагаузтар түүр тыллаах христиааннар. Украинаҕа Молдовалыын быысаһар сирдэргэ эмиэ элбэх гагауз олорор. Молдова уонна Украина гагаузтара үксүн гагаузтуу саҥараллар (1957 сыллаахха туспа алпаабыттаммыттара).<|endoftext|>
Огдуо Аксенова
Огдуо Аксенова (Аксенова Евдокия Егоровна) (1936, олунньу 8, Боганида — 1995, олунньу 14, Дудинка) - дулгаан бэйээтэ, дулгаан литэрэтиирэтин төрүттээччи.
Олоҕун олуктара.
Хоһооннору оскуолаҕа үөрэниэҕиттэн суруйар этэ. «Павел Чуприн» диэн 1956 сыллаахха «Советский Тай­мыр» хаһыакка бэчээттэммит кэпсээнин иһин бириэмийэ ылбыта.
Попигаайга Огдо култуура үлэһитэ буолбута. 1967 сыллаахха Огдуо «Бочуот Знаага» уордьанынан наҕараадаламмыта.
1969 сыллаахха «Заполярная правда» диэн Норильскай хаһыата Валерия Кравец тылбааһыгар Аксёнова бастакы хоһоонноро тахсыбыттара. Ол кэнниттэн хоһооннорун ол саҕана наһаа элбэх тираажтаах «Работ­ница» сурунаалга бэчээттээбиттэрэ.
Кэлин Аксёнова хоһооннорун уонна дулгаан остуоруйаларын дулгаанныы таһаартарар санааламмыта. Оннук Дьокуускайдааҕы кинигэ кыһатыгар 1973 сыллаахха «Бараксан» диэн кинигэтэ тахсыбыта.
Иккис кинигэтин бүүс-бүтүннүү ырыаҕа анаабыта. «Песни долган» диэн кинигэтигэр дулгаан ырыаларын Красноярскай композитора Леонид Масленников нуоталаан таһаарбыта.
1977 сыллаахха Аксёнова Москубаҕа Литэрэтиирэ үрдүкү кууруһугар киирбитэ.<|endoftext|>
Флексия
Флексия () — тыл үөрэҕэр тылга сыһыарыллан тыл атын тылларга (этиигэ) сыһыанын көрдөрөр морфема (өлүүскэ).
Суффиксы кытта постфикстар бөлөхтөрүгэр киирэр, ол аата тыл олоҕун кэнниттэн кэлэр морфемаларга.<|endoftext|>
Кролевец
Кролевец () диэн Украина Сумы уобалаһын куората, Украина. Дьонун ахсаана 23 404 (2015).
Кролевецкэй оройуон киинэ.
Устуоруйата.
А. Шафонскай этиитинэн 1601 сыллаахха олохтоммут.
«Черниговские епархиальные известия» 1868 уонна «Черниговские губернские ведомости» 1895 суруйалларынан — куорат 1608 сыллаахха олохтоммут. Атын да сыллар ахтыллаллар.
Географията.
Кролевец куорат Реть өрүс хаҥас кытылыгар, Свидня үрэх түһэр сиригэр турар. Куорат нөҥүө М-02 (E 101), Т-2503, Т-1907массыына суоллара уонна тимир суол ааһаллар (Кролевец станция). Куорат сиринэн хас да уолан хаалар үрүйэлэр ааһаллар.<|endoftext|>
Ноев Валерий Власьевич
Валерий Власьевич Ноев — саха аатырбыт самодеятельнай хампаһыытара.
Кини 1939 сыллаахха сэтинньи 20 күнүгэр Амма улууһун Алтаныгар төрөөбүтэ. 1961 c. Улан-Үдэ куоракка Илиҥҥи Сибиир Государственнай култуура институтугар киирбитэ. Майа орто оскуолатыгар муусука учууталынан уонна тыа кулуубугар байанист быһыытынан үлэтин саҕалаабыт. Бэдьимэ нэhилиэгэр олорбута.
Бастакы ырыатын Бүөтүр Тобуруокап «Көрүмэ, доҕоруом, көрүмэ» хоһоонугар 1961 сыллаахха суруйбут. Үс баянынан доҕуһуоллаах театрализованнай кэнсиэри туруорбута, 4 сюитаны, баяҥҥа аналлаах 12 айымньыны суруйбута. «Мелодия» фирмаҕа 4 пластинката тахсыбыта.
Валерий Ноев билигин 50 тахса ырыата биллэр. Дьон-норуот уоһуттан түспэт хоһоонноро-матыыптара Саха омук баарын тухары ылланыа турдаҕа. Холобур: «Кыракый кыысчаным», «Кыракый уолчааным» (И. Сысолятин), «Күөрэгэй» (М.Куличкина), «Мин дууһам ыллыыр», «Току-току, ньээ-ньээм», «Кыыс Амма» (В.Ноев), «Хатыҥчааным барахсан» (В. Ноев), «Сардааналыын корсуhуу» (И.Гоголев) уо.д.а.
Бэдьимэ нэһилиэгин сынньанар киинэ В. В. Ноев аатын 1999 сыллаахтан сүгэр.<|endoftext|>
Уол оҕону иитии уратылара
Оҕону иитии диэн кыра эрдэҕинэ ийэ кутун иитии буолар. Сахалар кут-сүр үөрэхтэрин туһаннахха оҕону иитиигэ ордук улахан оруолу биэрии эрэйиллэр.
Оҕо үөскээн, төрөөн улаатарыгар уонна кинини өй-санаа өттүнэн иитиигэ аҕа оруола соччо наадата суох буоларын «сайдыылаах социализм» кэмигэр салайан олорбут былаас оҥорбута. Ол кэмҥэ былаас үөhээттэн алларааҥҥа диэри аҥардастыы дьаhайыы, дьарыйыы сокуонун кытаанахтык туhанан салайбыта. Итинник былаас салайар кэмигэр киhи эппитинэн сылдьар, тугу да утары эппэт, былааhы былдьаспат, мөлтөhүөрү үрдүнэн эрэ таhымнаах өйдөөх, татым санаалаах дьон ордук сыаналанар буолбуттара.
Сэбиэскэй былааска ордук сөп түбэhимтиэлэринэн дьахталлар үгүстэрэ эбиттэр. Дьахталлар айылҕаттан сымнаҕастара, дьарыйар тылы истимтиэлэрэ, ыараханы ордук тулуйумтуолара уонна сөбүлээтэхтэринэ эр дьоннооҕор санаалара дөбөҥнүк уларыйбата дьаhайар былаас ураты көрдөбүллэригэр ордук сөп түбэспиттэрэ. Кинилэргэ араас элбэх чэпчэтиилэри оҥорбуттара, эрдэлээн пиэнсийэҕэ таһаараллара. Эр дьон дьаhайар тылы соччо истимтиэлэрэ суоҕа, саҥаны, биллибэти билиигэ-көрүүгэ дьулуурдара уонна ханнык баҕарар дьыалаҕа бэйэлэрэ туспа толкуйдаахтара кинилэри сыыйа-баайа туоратыыга тириэрдибитэ. Кэнники бириэмэҕэ итилэргэ эбии: «Эр дьон үгүстэрэ арыгыhыттар, кинилэртэн туох даҕаны кэскиллээх дьыала эрэйиллибэт буолла»,- диэн улахан салайааччыларга тиийэ билинниилэрэ эр дьону өссө мөлтөттө. Эр дьон үксүлэрэ арыгыга ылларыылара кинилэр бу «социализм» олоҕор интэриэстэрин сүтэриилэриттэн уонна үгүс баҕа санааларын кыайан толорботторуттан саҕаламмыта уонна эбиллэн испитэ..
Социализм баhылаабыт дойдуларыгар чааhынай бас билиини суох оҥорон уопсай бас билиигэ кубулутуу, эр дьонтон дьиэ кэргэн иhигэр салайар былааhы былдьаан ылыыга тириэрдибитэ. Урукку былааска чааhынай бас билии туругурарын, байыы-тайыы эбиллэн иhэрин туhугар, сайдыыны-үүнүүнү ситиhээри эр дьон чулуулара кыахтара баарынан үлэлииллэрэ. Чааhынай бас билии үлэтигэр дьахталлардааҕар ордук далааһыннаахтык, дьаһалталаахтык үлэлииллэриттэн, ол кэмҥэ эр дьон баhылыыр оруолу ылаллара. Чааhынай бас билиини эhии эр дьонтон таhаарыылаахтык үлэлиир миэстэлэрин былдьаан кинилэри букатыннаахтык мөлтөппүтэ. Эр дьон үлэлиир миэстэлэрин былдьатаннар, дьиэ кэргэн иhигэр салайар былааcтан дьахталларга үтүрүттэрэн барбыттара.
Эр киһи оруолун мөлтөтүү аҥардас дьахталларга оҕо иитиитигэр аналлаах араас суол социальнай көмөлөрү оҥорууттан ордук күүhүрбүтэ. Дьахталларга оҥоруллар көмө эр дьону оҕо иитиитигэр көмөлөһөртөн букатыннаахтык босхолообута уонна моральнай өттүнэн тугу даҕаны эппиэттээбэт оҥорбута. Быстахтык санаатахха маннык материальнай көмө биирдиилээн сыыhа туттуммут дьахталларга бары өттүнэн туhалаах, ону тэҥэ, өссө арыгыhыт буолбут эр дьон батталларыттан босхолоноллоругар көмөлөhөр курдук аналлаах. Төhө эмэ бириэмэ ааспытын кэнниттэн, маассабай бэчээттэн билбиппит, социальнай көмө кэргэнэ суох дьахталлар элбэхтик оҕолоноллоругар көмөлөстө. Кэнники кэмҥэ аҥардас дьахталлар оҕолоноллоро өссө элбээн иhэр.
Урукку «сайдыылаах социализм» кэмигэр аҥардас дьахталлар оҕолонон оҕолорун бэйэлэрэ кыайалларынан көрөн-истэн уонна государство аhара улаханнык көмөлөhөрүттэн син улаатыннараллара. Оччолорго оҕолору кыра эрдэхтэриттэн детсадтарга, оскуолаларга, онтон салгыы араас үөрэхтэргэ государство бэйэтин харчытыгар босхо үөрэттэрэрэ. Аhыыр ас уонна таҥнар таҥас сыаналара чэпчэкилэриттэн оҕолору улаатыннарарга туох да атын мэhэй суоҕа. Билигин ырыынак кэмэ кэлэн, туох көмө оҥоруллара барыта сыанаҕа турар буолбутугар босхо көмө оҥоруллара аҕыйаан иhэр. Маннык уустук кэмҥэ аҥардас ийэлэргэ: «Оҕо иитиитигэр», -диэн ааттаах көмөнү быстыбыт дьадаҥы диэн ааттыыр государствобыт билигин даҕаны оҥоро сатыыр.
Бу көмө оҥоруллуута аҥардас ийэлэргэ материальнай өттүнэн баhаамнык көмөлөhөрүн таhынан эдэр ийэлэри аны моральнай өттүнэн эмиэ буруйтан-сэмэттэн босхолоон, билиҥҥи кэмҥэ аҕата суох оҕолор аhара элбээhиннэрин көҕүлээтэ. Маннык быhыылар саха дьоно уhун үйэлэр тухары мунньуммут олохторун сиэригэр сөп түбэспэттэр. Былыр-былыргыттан сахаларга аҥардас ийэлэр ииппит оҕолоро: «Тулаайах оҕо», онтон аҕата ханна эрэ сылдьар буоллаҕына «Тыыннаах тулаайаҕа» диэн ааттанар уонна сиэр-майгы өттүнэн хайаан даҕаны эбиискэ көрүүгэ-истиигэ наадыйара бэлиэтэнэр.
Аҥардас ийэлэр улаатыннарбыт уол оҕолорун үксүлэрин өй-санаа өттүнэн иитиилэрэ аҥардас дьахтар эрэ өттүттэн буолан кэлтэйдии баран хаалара аhара хомолтолоох. Статистика даннайдара бигэргэтэллэринэн араас буруйу оҥорооччулар үгүс өттүлэрэ аҥардас ийэлэр ииппит мааны, атаахтаппыт оҕолоро буолаллар. Аҕата суох иитиллибит эбэтэр аhара арыгылаан оҕону үөрэтэр дьоҕурдарын сүтэрбит аҕалаах оҕолор улаатан истэхтэринэ төрөппүттэрин кыахтарын уонна бэйэлэрин көрдөбүллэрин кыайан учуоттаабат, тэҥнээн биэрбэт буола үөрэнэллэр. Бэйэлэрин оҕолорун улахан баҕа санааларын хайдах гынан толороллорун үгүс ийэлэр бэйэлэрэ билбэттэриттэн, оҕолорун тохтотунар буолууга кыайан үөрэппэккэ хаалар эбиттэр. Онуоха эбии аҥардас ийэлэр эрэ үөрэтэллэриттэн оҕолоро тугу эмэни саҥаны толкуйдаан эбэтэр оҥорон таhаарар өттүгэр өйдөрө-санаалара сайдыбакка, аҥардас баарга эрэ, ийэлэрин бэлэмэр олорорго уонна баары көҥүл туhанарга үөрэнэн хаалаллар.
Дьиэ кэргэҥҥэ ким ордук салайар оруоллааҕа оҕоҕо кыра эрдэҕиттэн биллэр. Манна ийэ хото тутан баhылаатаҕына, эр киһи кэргэнин улахан оҕотугар кубулуйар, онтон оҕолоро аҕата суох оҕо курдук иитиилээх буола улаатар.
Маннык өйдөөх-санаалаах үгүс эр дьон баар буолбуттара билигин ырыынакка киирэр кэмҥэ дьэ биллэн таҕыста. Ордук бу быhыы улаатан иhэр уолаттар армияҕа кыайан сулууспалаабаттарыттан уонна коллективка кыттыhан дьону кытта уопсай тылы табан булбаттарыттан чуолкайдык көстөр. Бу курдук иитиилээх үгүс эдэр уолаттар улаатан иhэннэр төрөппүттэрин кытта эбэтэр коллективы кытта атааннаhыылара улаатар, уопсай тылы булуулара улаханнык уустугурар. Кыра эрдэхтэриттэн атаахтыы, куруук көрдүү уонна тугу көрдөөбүттэрин төрөппүттэринэн буллаттара үөрэммит оҕолор улаатан иhэн көрдөбүллэрэ өссө үрдээбитин, бу ыарахан ырыынак кэмигэр үгүс төрөппүт кыайан уйумматыттан маннык атааннаhыы өссө улаатта. Билигин улаатан иhэр оҕолор аанньа үлэлээбэттэрэ уонна өйдөрө-санаалара мөлтөөhүнэ, бэйэлэрин кыайан туттуммат буолуулара, үгүстүк арыгыга ылларыылара кыра эрдэхтэринэ иитии үлэтэ мөлтөөһүнүнэн эбэтэр атын хайысхалаахтык, аҥардас дьахталлар эрэ өттүлэриттэн ыытыллыбытынан быhаарыллар.
Төрөппүттэр уонна улаатан иhэр оҕолор биир тылы булбакка атааннаhыыларын түмүгэр уолҕамчы майгылаах эдэрдэр арыгыны элбэхтик иhэн быстах суолга сыыhа туттараннар хаайыыга түбэhэллэрэ үксүүр, өссө өйдөрүн-санааларын уоскутар сылтаҕынан туhананнар арыгыны тохтообокко иhэннэр, аны арыгыhыт буолуулара элбээтэ.
Оҕолору кыра эрдэхтэриттэн кыайар үлэлэриттэн саҕалаан үлэлэтэ үөрэппэтэххэ улаатан баран үлэлии үөрэнэллэрэ ураты уустук уонна үксүгэр соччо кыаттарбат суол быhыылаах. Манна холобур аҕалан быhаарыахпыт: Индияҕа кыра эрдэхтэринэ икки оҕону бөрө булан улаатыннарбыт түбэлтэтэ баар. Бу оҕолор кэнники дьон булбуттарын кэнниттэн кыайан үчүгэйдик саҥара уонна көнөтүк туттан хаама да үөрэммэтэхтэр. Бу быhаарыылары түмүктээтэххэ киhи сайдыыта биир эрэ үйэлээх эбит. Оҕону кыра эрдэҕинэ, ийэ кута иитиллэр кэмигэр хайдах үөрэтэн кэбиhиллэр даҕаны, улаатан баран оннук өйө-санаата улаханнык уларыйыа суохтааҕа быһаарыллар.
Оҕону иитиигэ уонна үөрэтиигэ ийэ уонна аҕа оруоллара букатын тус-туhунаннар, онтон улаатан иhэр оҕо бэйэтин өйдөбүлүнэн ыллахха, өссө улаханнык утарыта турар курдуктар. Бу этиини: «Хайдах манныгый?»- диэн быhаарарга ийэ уонна аҕа оҕоҕо сыhыаннарын ырытан көрүллэр. Оҕо иитиитигэр ийэ ылар оруола маннык буолар:
- Олох кыра эрдэҕиттэн оҕону олус кыhанан-мүhэнэн көрүү-харайыы уонна араас суол битэмииннээх үчүгэй аhылыгы булан-талан тото-хана аhатыы-сиэтии, ону тэҥэ куруук оҕо бэйэтин курдук улаатан иhэр үгүс-араас көрдөбүллэрин барытын толоро сатааhын бүтүннүүтэ ийэҕэ сүктэриллэр. Кэнники кэмҥэ кыра оҕолор доруобуйалара ордук мөлтөөн иhиилэриттэн кинилэри көрүү-истии, эмтээһин элбэх үлэни уонна бириэмэни эрэйэллэр, онуоха эбии өссө соҕотох оҕо ыалдьыыта, бу оҕону букатын –«Чороон» оҕоҕо кубулутар. Оҕотун туһугар аһара кыһанар ийэ эрэйдээх маннык оҕо көрөр-истэр үлэhитигэр, хамнаһа суох хамначчытыгар хайаан да кубулуйан хааларыгар тиийэр.
Аны бу курдук оҕо туhугар куруук үлэлээhин оҕону бэйэтин, өйүн-санаатын төттөрүгэ үөрэтэр. Кини барыга-бары ийэтин бэлэмигэр сылдьарга уонна атаахтаан ону-маны көрдүүргэ түргэнник үөрэнэн хаалар. Ити курдук ийэ оҕону куруук бэлэми аhыырга-таҥнарга, мэлдьи бэлэмҥэ сылдьарга, атын туга барыта наадыйыан иннинэ оҥоруллан бэлэм буоларыгар кыра эрдэҕиттэн үөрэтэ сылдьар. Маны аныгылыы быhаардахха, аҥардас ийэ ииппит оҕото, эбиискэ үөрэтиитэ суох буоллаҕына, иждивенческэй өйдөөх-санаалаах киhи буола улаатан тахсара сабаҕаланар.
Улахан киhи кыра эрдэҕинээҕитин ахта саныырыгар куруук ийэтэ көрө-харайа, аhата-сиэтэ, кыhана-мүhэнэ, сылаас илиитинэн имэрийэ-томоруйа сылдьара ахтыллар. Улахан киhи ийэтигэр сыhыана киhи түүлүгэр ордук чуолкайданан көстөр. Түүлгэр ийэҥ кэлэн көрө-харайа сылдьар буоллаҕына, илэтигэр ыалдьан, мөлтөөн хаалыаххын сөп. Түүл бу бэлиэтин тойоннооhуна быhаарарынан ийэ куруук көрөрө-истэрэ улааппыт, сааhын сиппит уонна доруобай киhиэхэ улахан наадата суох.
Оҕо кыра эрдэҕинэ бары баҕатын толорор ийэтин аҕатынааҕар быдан ордорор, киниэхэ өрүүтүн атаахтыыр уонна аhыннарар. Ийэтэ эмиэ оҕотун атаахтатар, көрөр-истэр, тугу наадыйбытын барытын кыаҕа баарынан була сатыыр. Аны оҕото улаатан истэҕинэ ийэ аҥардастыы көмүскүү, харыһыйа сатыырга тиийэр. Барыттан-бары көмүскээһин, харыстааһын эмиэ кэмнээх-кэрдиистээх буоларын оҕотун аһара атаахтатар ийэ тутуһара уустук. Оҕону аһара көмүскүү үөрэтэн кэбистэххэ, оҕо бэйэтэ тугу оҥорбутугар ийэтин эппиэттэтэр киһи буола иитиллэн тахсара улахан хомолтону үөскэтэр.
Ийэ санаатыгар оҕото куруук кыра, кыаммат, харах далыттан таhаарбакка көрө-истэ сырыттахха эрэ кыайан сылдьыах курдук, кэтэстэххэ хаhан даҕаны улааппат. Маны таhынан ийэ оҕотун наар кыра, таптал аатынан ааттаан ыҥырара бу киhи өйө-санаата эмиэ улааппакка муомурарыгар тириэрдэр. Манна өссө аhара дьаhаллаах уонна ураты бэйэмсэх ийэлэр оҕолорун бэйэлэрин төбөлөрүнэн толкуйдуурга уонна туhалааҕы оҥорорго үөрэппэккэлэр, киһи эппитин эрэ, хамаанданы толорорго үөрэтэн кэбиһэллэр. Кыра эрдэҕинэ хамаанданы тук курдук толоро үөрэммит оҕо улааттаҕына төрөппүттэрин кытта тапсыбат буолара үгүстүк бэлиэтэнэр.
Ийэ оҕону куруук бэлэмҥэ сылдьарга, бэйэтэ: «Ыарахан үлэ»,- дии саныыр үлэлэрин үлэлээбэт буоларга үөрэтэр уонна аһара атаахтатан кэбиhэн, ылыммыт сыалын ситиhэргэ дьулуура, дьаныара суох, дьону эрэ батыһа сылдьар киhиэхэ кубулутан кэбиһэр кыаҕа улахан.
Аны оҕо иитиитигэр аҕа ылар оруолун ырытан көрүөхпүт:
- Оҕо кыра эрдэҕинэ аҕа ийэҕэ көмөлөhөөччү уонна оҕо көтөөҕөччү буолара кырдьык. Оҕо улаатан истэҕинэ, кини көрдөбүлүн уонна ийэ ону толорор кыаҕын учуоттуурга үөрэтэр, быhааран биэрэр үhүс киhиэхэ кубулуйан иhэр. Ийэ оҕотугар аhара улахан тапталын үллэстэн көҕүрэтээччи уонна оҕону аhара атаахтык көрүүнү-истиини аҕыйатан, тэҥнээн биэрээччинэн буолар. Ити быhаарыыга ордук сөп түбэhэр быһыынан элбэх оҕолоох ыаллар оҕолорун үлэҕэ-хамнаска үөрэтиилэрэ уонна өй-санаа өттүнэн иитиилэрэ үтүө холобурунан буолар. Элбэх оҕолоох ыаллар үөрэхтэрэ олох сиэригэр ордук сөп түбэhэр. Үлэни-хамнаhы кыайар, көрсүө, сэмэй, киэҥ-холку майгылаах дьон элбэх оҕолоох ыаллартан иитиллэн, үөрэнэн тахсаллара былыргыттан биллэр.
Оҕо кыра эрдэҕиттэн улаатан өйө-санаата сайдыытыгар эр киhи, аҕа улахан көмөнү оҥорор. Аҥардас ийэ оҕото улаатан иhэн аҕата суох буоларыттан, атын оҕолортон сүрдээх улахан итэҕэстээх курдук сананар кэмэ тиийэн кэлэр. Оҕо кыра эрдэҕинэ бу итэҕэс кинилэр ийэтинээн ахсааннара аҕыйаҕыттан саҕаланар уонна көмүскүүр-харыстыыр дурдата суох буолан, ордук улахан санаарҕабылга түһэрэр. Сорох ийэ бу итэҕэhи биллэримээри, ордук уол оҕотун ураты атаахтатан кэбиhэр. Улаатан истэҕинэ тулаайах оҕону иитии уонна үөрэтии улаханнык уустугуран иһэрэ итинэн эмиэ быһаарыллар.
Кыра эрдэҕиттэн уол оҕону аҕата батыhыннара сылдьан бэйэтэ тугу сатыырыгар үөрэттэҕинэ, урут бэйэтэ кыра сылдьан хайдах сылдьыбытын курдук сырытыннардаҕына, бэйэтин курдук өйдөөх-санаалаах киhи гына оҥорор. «Уол оҕо аҕатын туйаҕын хатарыаҕа»,- диэн сахалыы өс хоhооно уол оҕону аҕата эрэ үөрэтиэхтээҕин чуолкайдык быһааран биэрэр. Бу өс хоhоонун тутустахпытына аҕа уол оҕотун хайаан даҕаны үөрэтээччи буолуохтаах, онтон улаатан иhэр уол оҕотун баар-суох биир баҕа санаатынан, түргэнник улаата охсон аҕатыгар маарынныы сатааhын буолара кырдьык.
Аҕа оҕону иитиигэ уонна үөрэтиигэ оҥорор саамай суолталаах дьыалатынан оҕо улаатан бириэмэтэ кэлэн истэҕинэ: «Эн улахан киhи буолан иhэҕин»,- диэн өйдөбүлү биэриитэ, иҥэриитэ буолар. Хас биирдии оҕо улаатан иhэн: «Хаhан улаата охсобун»,- диэн биир эрэ баҕа санаалаах, онтун кэтэһэ сылдьар. Кини ити баҕа санаатын туолуутугар аҕатын көрдөбүлэ: «Оҕом, улаатан иhэҕин»,- диэн олус сөп түбэhэр. Онуоха эбии аҕата: «Мин оҕом улаатан, улахан киhи билэрин барытын билэр, сатыырын барытын оҥорор буолла, аны мантан инньэ улахан дьон курдук сыhыаннаhыаҕыҥ»,- диэн быhаардаҕына, киниттэн ордук үчүгэй аҕа суох буолан тахсар. Маннык оҕо уонна аҕа биир санаалаах буолуулара оҕо улаатан иhэн аҕатын ордук сөбүлүүр буолуутугар, кини этэр тылын сыаналыырыгар уонна үөрэҕин ылынарыгар тириэрдэр.
Былыр дьиэ кэргэҥҥэ аҕа баhылык оҕо иитиитигэр улахан болҕомтолоохтук сыhыаннаhара биллэр. Кини уолаттарын олох кыраларыттан тэбис-тэҥҥэ батыhыннара сылдьан эр киhи үлэлиир үлэлэрин барытын сатыырга, бултуурга уонна балыктыырга элбэхтик үөрэтэр, такайар. Уол оҕолору үөрэтиигэ кинилэр айылҕаттан уратыларын учуоттааһын ирдэнэр. Уолаттар кыргыттардааҕар саҥаны, биллибэти билэ-көрө охсон, түргэнник оҥорон, боруобалаан туhаҕа таhаара охсорго ордуктар уонна бу хаачыстыбаларын эрдэттэн хааччахтаабакка өссө сайыннаран биэрэн иhэри эрэйэллэр.
Уол оҕолору иитиигэ улахан болҕомтону оҕолор кыра эрдэхтэриттэн ыла ыытыллар. Кинилэри үөрэтиигэ уонна иитиигэ уол оҕо эт-хаан өттүнэн сайдыыта тэҥ саастаах кыыс оҕотооҕор биир-икки сылынан хойутаан сайдарын хайаан даҕаны улаханнык учуоттааһын эрэйиллэр. Бу уол уонна кыыс оҕолор сайдыыларын биир тэҥэ суоҕун «советскай педагогика» учуоттаабатыттан билиҥҥи кэмҥэ уол оҕолор үөрэҕи ылыылара кыыс оҕолордооҕор ырааҕынан хаалан хаалла, итини тэҥэ уол оҕолор сөбө суох баттабылтан майгылара мөлтөөн олох суолугар оннуларын кыайан булбакка өр кэмҥэ эрэйдэнэллэр.
Маннык балаhыанньаны тосту тупсарар туһугар уол уонна кыыс оҕолору бары детсадтартан саҕалаан туох баар үөрэх тэрилтэлэригэр тус-туhунан көрүүнү-истиини уонна атын, бэйэлэрин уратыларыгар сөп түбэһэр программанан, тус-туспа үөрэтиини үөрэх тэрилтэлэригэр барыларыгар киллэриллэр.
Бу ураты быhаарыыны маннык чуолкайданар. Аан маҥнай уол оҕобутун уол уонна кыыс оҕолор бииргэ көрүллэр детсадтарыгар биэрэн көрүөххэ сөп. Манна бары дьыалаҕа барытыгар кыыс оҕолор баhылыыллар, дьахтар иитээччилэр куруук кинилэри холобур оҥостоллор, хайгыыллар уонна уолаттары: «Кыргыттар курдук бэрээдэктээх буолуҥ,» - диэн үөрэтэллэр, сыыһа-халты тутунналлар эрэ мөҕө охсоллор, муннукка туруораллар. Кырдьык Айылҕа биэрбитин курдук кыыс оҕолор уолаттардааҕар ордук бэрээдэктээхтэр, улахан киhи тылын ураты истимтиэлэр уонна дьаhайары толорумтуолар. Уол оҕо үксүгэр тугу эмэ урут оҥоро охсон кэбиhэн эбэтэр туох эмэ бобуулааҕы тыытан кырата сэмэлэнээччигэ, онтон улахана мөҕүллээччигэ хайаан да кубулуйар. Маннык уол оҕо билиигэ-көрүүгэ тардыhыытын кыра эрдэҕинэ туормастаан, туоратыллар, куһаҕан оҕоҕо кубулутуу кини өйө-санаата түргэнник сайдыытын бытаардар, кэҕиннэрэр.
Кыра эрдэхтэн кыыс оҕо уол оҕону баттааhына, бэйэтин батыhа сылдьар буоларыгар үөрэтиитэ ити курдук саҕаланан барар. Итинтэн салгыы оскуолаҕа үөрэнэ сылдьар кэмин ылан көрдөхпүтүнэ, детсадтан саҕаламмыт үөрэх манна эмиэ салҕанан барар уонна ордук күүhүрэр. Манна эмиэ учууталларынан бары кэриэтэ дьахталлар үлэлииллэр, ол иhин холобур туттар дьоммут эмиэ кыргыттар буолаллар. Кинилэр үчүгэй үөрэнээччилэр, куруук бэрээдэктээхтэр, учуутал тылын ордук истимтиэлэр уонна толорумтуо буоланнар куруук хайҕалга сылдьаллар. Бу кэмҥэ аны кыргыттарбыт тэҥ саастаах уолаттартан биир-икки сылынан эрдэлээн эт-хаан өттүнэн сайдыылара ситэн букатын дьахталларга кубулуйаллар. Оскуолаҕа уолаттары баттааhын бу бириэмэҕэ ордук күүhүрэр. Уолаттар эмиэ түргэнник улахан киhи буола охсоору аны табаах тардан уонна улааппыттарын биллэрэ охсоору арыгы иhэн боруобалаан буруйга-сэмэҕэ тардыллаллара өссө эбиллэр, онтон сылтаан үөрэхтэрин букатын да быраҕаллар. Үгүс уолаттар орто оскуоланы нэhиилэ бүтэрэн бараннар салгыы үөрэнэ барбаккалар үйэлэрин тухары биир дэриэбинэ үлэhиттэрэ буолуулара итинник саҕаланар.
Детсадтарга уонна оскуолаларга үөскээбит маннык балаhыанньа уол оҕолору сөптөөхтөк иитэн уонна үөрэтэн улаатыннарар кыаҕы биэрбэт. Уолаттар биир сүрүн уратыларын, чахчы итэҕэйэр уонна ытыктыыр киһилэриттэн эрэ үөрэҕи сөптөөхтүк ылыналларын аныгы «педагогика» билигин даҕаны өйдүү илик. Уолаттары кыра эрдэхтэриттэн, кинилэр бэйэлэрин өйдөрүгэр-санааларыгар улахан аптарытыата суох киhиэхэ бас бэриннэрэ үөрэтии, кинилэр бэйэлэрин өйдөрүн-санааларын сайдыыта мөлтөөhүнүгэр, ордук олоххо көрсөр уустук түгэннэргэ кыайан сөптөөх быhаарыыны булбаттарыгар тириэрдэр.
«Советскай педагогика» бүтүн Россия үрдүнэн эр дьону хам баттаан дьахталлары батыhа сылдьар дьоҥҥо кубулуппутун түмүгэ билигин, ырыынак кэмигэр дьэ үчүгэйдик билиннэ. Билигин ити «үөрэх» түмүгүнэн элбэх эр дьон арыгыhыт буоллулар, киhилии үлэ булан-талан үлэлииллэрин оннугар ийэлэрин эбэтэр аҕаларын кыра пенсияларыгар кыттыhалларын уонна өссө арыгылыылларын туhунан суруйуулар бэчээккэ куруук тахсаллар.
Учуонай Л.Н.Гумилев «Хунны в Китае» диэн үлэтигэр суруйарынан былыр хунн омуктар сайдан-үөскээн бараннар, олохторо олус тупсан оҕолорун аhара көҥүллүк, атаахтык иитэннэр сотору кэминэн эстиигэ-быстыыга тиийбиттэр, ол иhин дьон-аймах историяларыгар кылгас кэмҥэ ааттара-суоллара ньиргийэ түhэн баран симэлийэн, сүтэн хаалбыттар. Билиҥҥи кэмҥэ хуннар аҥардас ааттара эрэ ордон хаалбыта история кинигэтигэр умнуллубат гына сурулунна.
Билигин саха дьонугар эмиэ итинниккэ маарынныыр куттал суоhаан турар. Саха дьоно оҕолорун иитиитигэр хуннартан улахан уратылаах эбиттэр. Ол уратылара: «Мин оҕом саары чаккылаах»,- диэн былыргы өс хоhоонун таба тутуhан оҕолорун аhара атаахтаппакка, атын дьонтон «Эн ордуккун»,- диэн киhиргэппэккэ, үлэҕэ-хамнаска кыра эрдэхтэриттэн үөрэтэн улаатыннаралларыгар эбит. Оҕону иитии-үөрэтии үлэтэ хайдах баран иhэрэ бу омук төhө уhун үйэлээх, кыахтаах омук буоларын быhаарар, ол курдук былыргы үйэҕэ хуннар уонна сахалар биир кэмҥэ олорбут эбит буоллахтарына, билигин кэлэн сахалар бэйэлэрэ эрэ, олох суолун араас ыарахан, дьалхааннаах кэмнэрин туораталаан, симэлийэн сүтэн хаалбакка, олохторо салгыы сайдар.
Саха дьоно омуктарын сайыннарыахтарын уонна күүhүрдүөхтэрин баҕараллар. Эдэр ыччаттар кэскиллээхтик сайдалларын туhугар оҕолору былыргы өбүгэлэр үөрэппиттэрин курдук, үтүгүннэрэн уонна өсөһөннэрэн үөрэтиини тэнитэллэр. Маннык үөрэх саҕаланыытынан кыыс уонна уол оҕолору тус-туһунан арааран үөрэтиини салгыы сайыннараллар. Эр дьону күүhүрдэр, кыаҕырдар сыалтан бары бас билии көрүҥүн чааhынай бас билиигэ киллэрэллэр. Манна ордук саха дьонугар баар суох баайдарын, сирдэрин чааhынай бас билиилэригэр тыа олохтоох үлэhит дьонугар түҥэтэр сөп этэ. Маннык кэскиллээх быhаарыныы саха дьонугар саҥалыы сайдыы суолун арыйар. (1,3).
Туһаныллыбыт литература..
1. "Саха сирэ, эдэр саас" хаһыат. 6.01.1999.<|endoftext|>
Баай дьадаҥыны уруурҕаабат
Баай дьадаҥыны уруурҕаабат диэн өс хоһооно баай уонна үлэһит, дьадаҥы хаһан да өйдөспөттөрүн биллэрэр.
Ырыынак сыһыаннаһыылара олоххо киириилэриттэн олох төрдүттэн уларыйбытын, ол иһин өй-санаа эмиэ тосту уларыйарын билигин олоххо киллэрии эрэйиллэр. Олус уһун үйэлээх сахалар олохторун үөрэҕэр “Баай дьадаҥыны уруурҕаабат” диэн өс хоһооно баарын билигин ырыынак олоҕор туһаныы ирдэнэр. (1,72).
Баайдартан бэлэми ылан буолбакка бэйэлэрэ үлэлээн-хамсаан, туруорсан тугу эмэ ситиһэллэрин элбэх ахсааннаах үлэһиттэр туһаналлар. Билигин улахан баайдар ахсааннара элбээн, салайар былааһы барытын ылбыттарын кэннэ “Баай дьадаҥыны уруурҕаабат” диэн этии суолтата улаатта.
Урукку кэмнэргэ баайдар дьадаҥылары кытта оҕолорун холбоон ыал буолан уруурҕаспаттар этэ. Ол барыта баайдар уонна үлэһиттэр өйдөрүн-санааларын уратылаһар өрүттэрэ элбэхтэринэн, сөп түбэспэттэринэн быһаарыллар. Баай уонна дьадаҥы дьон ыал буолан холбоһуулара сахалар “Тэҥнээҕин булунар” диэн үөрэхтэригэр сөп түбэспэт, оҕону иитиилэригэр иккиэн тус-туспатык этэн үөрэтэллэриттэн халыйыыны оҥоруохтарын сөбүттэн эрдэттэн сэрэнэллэр. Төрөппүттэр оҕолоругар иккиэн тус-туспатык этэн үөрэттэхтэринэ оҕо өйө-санаата туруга, тулуура суох буолара, хайаларын да этэрин ылыммат буола улаатара, сыыһа-халты туттунара элбиир.
Байбыттар дьадаҥы аймахтарын хамнаһа суох үлэһит илии оҥостоллорун былыргыны суруйааччылар элбэхтик суруйбуттар. Дьылы туораары тиийиммэт киһи тугу эмэ иэс диэн ааттаан ылбытын туохха да тэҥнэммэт үлэни үлэлээн төлүү сатыыра хаһан да бүппэт иэскэ, хабалаҕа киллэрэрэ. Баайдар дьадаҥылары, үлэһиттэри төһө үлэни оҥороллорунан эрэ көрөн сыаналыыллар. Билигин ырыынак, былыргы олоххо төннүү кэмигэр баайдар, аһара байбыт салайааччылар өйдөрө-санаалара урукку киэбигэр түһэн, үлэһиттэри аанньа ахтыбаттара улаатан иһэр. (2,57).
Аһара баайдар элбэх ахсааннаах үлэһиттэр баалларын быыбардар кэллэхтэринэ бэйэлэрин тустарыгар куоластатаары эрэ билэллэр. Билигин ырыынак кэмигэр улаханнык байбыт салайааччылар минньигэс этиилэрин, ону-маны эрэннэрэн албынныылларын лаппа сиидэлээн, ырытан, үлэһиттэр бэйэлэригэр туһалааҕын эрэ булан ылан туһаналлара табыллар. Салайар былааһы уларытар быыбардарга кыттан үлэһиттэр бэйэлэрин көрдөбүллэрин салайар былааска тириэрдэллэр.
Элбэх ахсааннаах үлэһиттэр бэйэлэрин диэки санаалаах, ол туһугар үлэлиир депутаттары талан республиканы салайыыга кыттыһаллар.
Туһаныллыбыт литература..
1. Саха таабырыннара, өс хоһоонноро, чабырҕахтара / хомуйан оҥордо И.К.Попов. – Дьокуускай: Бичик, 2006. – 112 с.
2. Каженкин И.И. Үлэ - олох үөрэҕэ. - Дьокуускай: УПК ТРИ, 2010. - 100 с.<|endoftext|>
Рик уонна Морти
«Рик уонна Морти» () - Улахан дьоҥҥо аналлаах, научнай фантастическай мультик. Джастин Ройланд уонна Дэн Хармон бу мультигы иккиэн кыттыһан айбыттара. АХШка премьерата тохсунньу 2 күнүгэр 2013 сылга буолбута. Сүрүн ис хоһооно.<|endoftext|>
Хорвааттар
Хорвааттар () — Киин Европа, Соҕуруулуу-Илин Европа уонна Средиземноморье ыккардыларыгар олохсуйбут соҕуруу славян омуга. Сүнньүнэн Хорватияҕа уонна Босния уонна Герцеговина диэн дойдуга олороллор. Маны таһынан хорвааттары Австрияҕа, Чехияҕэ, Венгрияҕа, Италияҕа, Черногорияҕа, Румынияҕа, Сербияҕа уонна Словакияҕа олохтоох аҕыйах ахсааннаах омук быһыытынан билинэллэр. Батталтан сылтаан элбэх хорваат Европаны биир гына тарҕаммыта (үгүстэрэ Германияҕа, Австрияҕа, Швейцарияҕа, Францияҕа уонна Италияҕа), элбэх хорваат Соҕуруу Америкаҕа (АХШ, Канаада, Аргентина уонна Чили) олохсуйбут.
Хорвааттар үгүстэр католиктар. Хорваат тыла Хорватияҕа, ону тэҥэ Босния уонна Герцеговина дойдутугар судаарыстыбаннай тыл. Европа Сойууһун тылларыттан биирдэстэрэ. Черногорияҕа, Австрияҕа (Бургенланд), Италияҕа (Молизе), Румынияҕа (Caraşova, Lupac) уонна Сербияҕа (Воеводина) олохтоох аҕыйах ахсааннаах омуктар тылларынан билиниллэр.
Омук устуоруйата.
Хараҥа диэн ааттанар үйэлэргэ бу омук баар буола сылдьыбытын туһунан сибидиэнньэ өйдөнөр төрүөтүнэн хаалбатаҕын кэриэтэ. Археология дааннайдар этэллэринэн кытылга сытар Далмацияҕа уонна Истрияҕа дьон куруук олороллор этэ. Оттон дойду ис оройуоннарыгар быста-быста олохсуйаллар эбит. Бу сирдэргэ славяннар аан бастаан олохсуйууларын кэмэ билигин да мөккүөрдээх. Б.э. VII—VIII үйэлэригэр кэлбиттэр, манна баар авар ханствотын үтүрүйбүттэр диэн буолар. Хаһан кэлбиттэрэ чопчу биллибэт эрээри кинилэр мантан чугас сытар Дунай уонна Карпаат сирдэриттэн кэлбиттэрэ чопчу биллэр диэххэ сөп.
«Хорваат» диэн этноним аан бастаан IX үйэҕэ Trpimir кинээс устаабыгар ахтыллар. Бу кэнниттэн Киин уонна Илин Европа IX—X үйэтээҕи лдокумуоннарыгар элбэхтик ахтыллар буолар.
Хорваат (Hrvat) диэн аат ираанныы тылтан төрүттээх буоларын туһунан сабаҕалааһын баар. Ол аата бастакы хорвааттар Понтан кэлбит сармаат биистэрэ (Адриатика славяннара) буолуохтарын сөп. Бу сабаҕалааһын сүрүн төрүөтэ Hrvat диэн тыл уонна II-III үйэлэргэ суруллубут Танаис суругар-бичигэр ахтыллар Хороатос ("Khoro(u)athos") аат майгыннаһыылара буолар.
Орто үйэлэргэ билиҥҥи Хорватия сирдэрэ аттыгар баар күүстээх импиэрийэлэр сабыдыалларыгар киирбиттэрэ: Византия, аваардар уонна кэлин мадьярдар, франкалар уонна булгаардар. Балартан хас биирдиилэрэ Хотугулуу-Арҕаа Балкаан сирдэрин бэйэтигэр бас билиннэрэ сатаабыта. Ол эрээри IX үйэҕэ икки тутулуга суох славян дойдута үөскээбитэ: Хорваат княжествота уонна Алын Паннония княжествота (Савия).<|endoftext|>
Үрүҥ моойдоох хаас
Улахана 2,5 киилэҕэ тиийэр. Атыыра тыһыта тас көстүүтүнэн уратылара суох. Көхсүн уонна кынатын түүтэ күөхтүҥү-сиэрэй, туора хара сурааһыннардаах. Төбөтө уонна моонньун кэлин өттө үрүҥ.
Тарҕаныыта.
Ареала кыра. Беринг байҕалын арҕаа уонна илин кытылларыгар, Азия хотугуу-илин уһук өттүгэр уйаланар. Арассыыйаҕа Анаадыртан Беринг силбэһиитигэр диэри, арҕаа Халымаҕа көстөр. Маны таһынан Хотугу Америкаҕа Аляска кытылыгар уйаланар. Аҕыйах көтөр Командор уонна Куриил арыыларыгар кыстыыр. Саарыыр кэмигэр Сибэтиэй Лаврентий арыытын соҕуруу өттүгэр элбэх буолар.<|endoftext|>
Хара тумустаах хаас
Ыйааһына 2,8 киилэттэн 4,5 киилэҕэ диэри. Тумса атын хаастардааҕар уһун. Төбөтүн үөһээ өттө, моонньун кэннэ хараҥа хоҥор. көхсө уонна ойоҕоһо хоҥор, дьураалардаах. Иэдэһэ уонна моонньун илин өттө сырдык. Атаҕа кытархай, тумса хара, төрдүнэн үрүҥ иилээх.
Тарҕаныыта.
Илин Сибиир соҕуруу өтт;гэр, хотугу Кытайга уонна Монголияҕа олохсуйар. Арассыыйаҕа Амыр орто уонна алын тардыытынан, Забайкальеҕа уонна Сахалин хоту өттүгэр, Дьэбириэй автономиялаах уобалаһыгар уйаланар.
Кытай илин өттүгэр кыстыыр, биир эмэ көтөрү Кэриэйэҕэ уонна Японияҕа көрөллөр. Хара тумустаах хаас ахсаана аҕыйаан иһэр, билигин 10 000 кэриҥэ.<|endoftext|>
Күн Кураан хаан
Күн Кураан хаан (каз. Күнқыран хан) Кунг-Киран, Кункиран, Хункиран, Куйкуран (1251—1280) — монгуол сэрииһитэ уонна судаарыстыбаннай диэйэтэлэ.
Олоҕун олуктара.
1251 сыллаахха төрөөбүт (сорох источниктарга этиллэринэн хаан буолбут кэмэ), Монгуол сэрииһитэ уонна судаарыстыбаннай диэйэтэлэ Орда-Эджен төрдүс уола, Джучи сиэнэ.
Салалтаҕа аҕата анаабыт. Күн Кураан хаан саҕана (1253—1280) улахан суолталаах туох да буолбатаҕа, «чуумпу» кэм этэ. Уола суох буолан, кини өлбүтүн кэнниттэн бөрөстүөлгэ инитэ Сартактаай уола Коничи олорбута. Күн Кураан ийэтэ Худжийаан хотун Кунгират аҕа ууһуттан төрүттээх.
Күн Кураан хаан кэмигэр Монгуол империята мөлтөөн барыытын кытта сөп түбэһэр; бу киирсии 1260-с сылларга диэри барбыта.
Күн Кураан хаан 1280 сыллаахха өлбүтэ. Устуоруктар кини ойохторун уонна оҕолорун туһунан тугу да билбэттэр.<|endoftext|>
Америка чырыта
Америка чырыта (, ) — Үгүрүөтүҥүлэр кэргэннэригэр киирэр дьоҕус бадараан көтөрдөрүн көрүҥэ. Чырыттартан саамай бөдөҥнөрө, онон нууччалыы биир аата "бөдөҥ чырыт".
Атыыра чоҕулҕан чырыкка маарынныыр гынан баран сырдык. Хараҕынан уонна моонньунан хараҥа сурааһын ааһар. Тарбаҕар кыра сарыылардаах. Тыһытын кэхсө арыый хараҥа, хараҕын үрдүнээҕи үрүҥ дьураата ордук көстөр.
Кынатын уһуна — 130—150 мм, Этин-сиинин ыйааһына — 60-90 г.
Канаада арҕаа өттүгэр уйаланар. Саха сиригэр Халыма-Алаһыай туундаратыгар 1957 сыллаахха көрбүттэрэ биллэр.<|endoftext|>
Чоҕулҕан чырыт
Чоҕулҕан чырыт (, ) — Үгүрүөтүҥүлэр кэргэннэригэр киирэр дьоҕус бадараан көтөрдөрүн көрүҥэ. Саха сирин туундаратыгар барытыгар уйаланар.
Тыһыта атыырынааҕар бөдөҥ. Тыһытын көхсө харатыҥы, кытархай дьураалардаах. Төбөтө хараҥа бороҥ, моонньугар дьэбинниҥи кытархай чуоҕурдаах. Хабарҕата уонна өрөҕөтө үрүҥ.
Кынатын уһуна — 107-117 мм, Этин-сиинин ыйааһына — 28-35 г. Тыһыта кынатын уһуна — 105-119 мм, ыйааһына — 30-40 г.
Саха сирин киин өттүгэр ардыгар ааһан иһэн көстөр. Туундараҕа көлүйэлэр кытылларыгар олохсуйар. Уйаланар сиригэр ыам ыйын эргэтигэр кэлэр. Атырдьах ыйын эргэтигэр кыстыгар барар.<|endoftext|>
Уу чырыта
Уу чырыта (, ) — Үгүрүөтүҥүлэр кэргэннэригэр киирэр дьоҕус бадараан көтөрдөрүн көрүҥэ.
Тыһыта атыырынааҕар биллэ бөдөҥ уонна дьэрэкээн. Тыһытын көхсө кытархайдыҥы-хара. Көхсө дьэбинниҥи кытархай. Иэдэһэ үрүҥ. Баттаҕа уонна моонньо хара.
Кынатын уһуна — 123-132 мм, Этин-сиинин ыйааһына — 42-57 г. Тыһыта кынатын уһуна — 127-134 мм, ыйааһына — 51-64 г.
Туундараҕа үөскүүр. Саха сирин киин өттүгэр ардыгар ааһан иһэн көстөр. Туундараҕа көлүйэлэр кытылларыгар олохсуйар. Уйаланар сиригэр ыам ыйын эргэтигэр бэс ыйын саҥатыгар кэлэр. Атырдьах ыйын эргэтигэр балаҕан ыйын саҥатыгар кыстыгар барар.<|endoftext|>
Чоруут
Чоруут (, ) - Үгүрүөтүҥүлэр кэргэннэрин Чорууттар уустарыгар киирэр сэдэхтик көстөр кыра көтөр. Саҥа Сибиир арыыларыгар, онон-манан туундараҕа, ойуурдаах туундараҕа уонна тайҕаҕа уйаланар. Саха сирин киин өттүгэр биирдэ эмит баар буолар.<|endoftext|>
Киһитийии
Киһитийии диэн киһи этин-сиинин тупсуута, киһилии көрүҥнээх буолуута ааттанар.
“Туох барыта икки өрүттээх” диэн этиигэ киһи бэйэтэ эмиэ сөп түбэһэр. Этэ-сиинэ бастакы өрүтэ буоллаҕына, иккис өрүтэ өйө-санаата буолар. Уһун үйэлэргэ үлэ көмөтүнэн араас кыыллар киһилии көрүҥнээх буола уларыйыыларыттан киһитийии үөскээбитэ. Бу кэмҥэ киһи өйө-санаата сайдан киһи буолууну ситиһэр кыахтаммыта. Киһилии майгы диэн уонунан тыһыынчанан сылларга кыыллыы майгыттан сайдан, тупсан үөскээбит үчүгэй, эйэни үөскэтэр, үлэни-хамнаһы сайыннарар өй-санаа, майгы буолар.
Кыыллыы көрүҥ уһун үйэлэргэ тупсан, сайдан иһиитэ аан маҥнай киһитийиини, ол аата киһи курдук көрүҥнээх буолууну үөскэтэр, онтон салгыы сайыннаҕына, этэ-сиинэ өссө тубустаҕына уонна өйө-санаата тупсан эйэлээх буолууну билиннэҕинэ, оҥорор быһыылара тубустаҕына киһилии быһыылаах киһи үөскээн сайдар. Билигин киһи өйө-санаата сайдыыта киһитийии таһымын быдан ааһан турар. Дьон эттэрэ-сииннэрэ сайдыыта, тас көрүҥнэрэ тупсуута сайдыылаах дойдуларга үчүгэйи аһара баран кэрэ диэн быһаарыыга тиийэн эрэр. Онтон өйө-санаата сайдыыта үчүгэй киһи таҥаралар көмөлөрүнэн үчүгэй киһи буолуу таһымын ситиһэн сылдьаллар.
Киһи буолуу, киһилии быһыыланыы эйэни үөскэтэр майгы буолар. Эйэҕэ сэрэхтээх, кыһамньылаах, харыстабыллаах сыһыан наада буоларын киһилии майгы үөскэтэр. Эйэҕэ сыһыан уратыларын сахалыы эйэ-нэм диэн этии биллэрэр. (1,39).
Сахалар киһи буолуу үөрэҕин оҕону үөрэтиигэ туһаналлар. Киһи буолуу диэн эттэххэ киһилии көрүҥнээх буолан баран киһилии майгылаах, быһыылаах диэн өйдөбүллэнэр. Оҕо улаатан иһэр өйө-санаата киһи буолууну ситиһэрэ өйө-санаата сайдыытыгар, тупсуутугар, үчүгэйи уонна куһаҕаны таба арааран олоҕор туһанарыгар, тугу барытын киһи оҥорорун курдук оҥороругар сөп түбэһэр. Киһи буолуу сүрүн сыалынан куһаҕан санаалартан ыраастаныы, умнуу, хаалларыы буоларын куруук туһана сылдьыахпыт этэ. (2,56).
Киһи сирдээҕи, Орто дойдутааҕы олоҕо киһи буолууну ситиһэн киһи быһыылаахтык олоҕу олоруунан бүтэр. Киһи өллөҕүнэ, өйө-санаата туспа баран Үөһээ дойдуга ыһылыннаҕына биирдэ айыы буолар. Айыы диэн тыл тыыннаах дьоҥҥо анаан этиигэ туттуллубат. (3,71). Тыл үөрэхтээхтэрэ, суруйааччылар, учуонайдар айыы диэн тылы элбэхтик этэллэрэ, алгыска туһана сатыыллара сахалыы өй-санаа үөрэҕин букатын билбэттэрин биллэрэр.
Туһаныллыбыт литература..
1. Каженкин И.И. Тыл – санааны салайар. – Дьокуускай: Триада, 2003.- 76.
2. Каженкин И.И. Киһи буолуу. – Дьокуускай: Издательский дом “Якутия”, 2005. – 80 с.
3. Каженкин И.И. Үрүҥ айыы буолуу. – Дьокуускай: ГУ РИМЦ, 2006. – 88 с.<|endoftext|>
Валенсия
Вале́нсия (вал. "València" , ) —  Испания куората,  Валенсия аптаныамыйалаах сообщество уонна провинция киинэ. Мадрид уонна Барселона кэннилэриттэн олохтоохторун ахсаанынан үһүс куорат. Турия өрүс Сир ортотунааҕы байҕал түһэр сиригэр турар.
Устуоруйата.
Б.э. инн. 138 сыллаахха римляннар олохтообуттара диэн ааҕыллар. Ол эрээри ол да инниттэн гириэктэр уонна карфагеннар түөлбэлээн олорбут сирдэрэ. Б.э. инн. I үйэҕэ куораты лузитааннар ылбыттара, урусхаллаабыттара. Сотору кэминэн Рим консула Децим Юний Брут Каллаик куораты саҥаттан туппута уонна "Валентия" () диэн ааттаабыта, "ол аата Кириэппэс", диэн суолтаттан ураты Үтүө билгэ диэн суолталааҕа.  Август император ыраахтааҕылыыр кэмигэр култуурата уонна экэниэмикэтэ муҥутуурдук сайдыбыта — онно Via Sucronense диэн атыы-эргиэн суола ааһара олук буолбута.
413 сыллаахха Валенсияны вестготттар былдьаабыттара, манан Рим провинцията буолан бүппүтэ.
714 сыллаахха куораты маврдар, ылбыттара, Кордовия халифатын сорҕото гыммыттара. Вестготтар саҕана буомурбут куорат салгыы чэлгийэ сайдыбыта.  718 сылга олохтоохторун ахсаана 15 тыһыынча киһи буолбута. XI үйэ саҕаланыытыгар Мавритания Валенсията муҥутуур сайдыытын ситиспитэ, халифат ыһыллыбытын кэннэ үөскээбит Мавритаан хоруоллугун киинэ буолбута. образовавшегося после развала халифата. 5 үйэ кэриҥэ маврдар куораттара буолан турбут кэмигэр нүөлсүтэр ханааллар, тутуллубуттара, куорат эркиннэрэ хос тутуллубуттара (1021—1061 сыллар), сөҕүмэр уопсастыбаннай тутуулар баар буолбуттара (аныаха диэри арааб баанньыктара бааллар), куорат эргиэн киинэ буолбута.
Олохтоохторо.
Куорат испаанныы саҥарар, ол эрээри бырабыыталыстыба валенсия тылын тарҕата сатыыр. Олохтоохторун ахсаана иммиграция суотугар элбиир.
Кэрэ-бэлиэ сирдэрэ.
Куорат кэрэ бэлиэ сирдэринэн баай — «Мигелете» диэн аатынан биллэр холокуолуналаах сүдү готическай собуордаах (онно харалла сытар былыргы иһити Папа Римскэй Ытык Грааль быһыытынан билиммитэ), былыргы ис-тас барааннара баай киэргэллээх сыаркаптар, куораты көмүскүүр тутуулар сорҕолоро, ол иһигэр хас да сүдү боруота, орто үйэлэлэргэ тутуллубут Ла Лонха дэнэр солко биржатын дьиэтэ, былыргы куорат дьиэлэрэ, 19 үйэҕэ — сүүрбэһис үйэ саҕалыныытыгар тутуллубут модерн истиилинэн тутуллубут дьиэлэр (сабыылаах баһаардар, вокзал, почтамт), түмэллэр, аныгы зоопарка уонна океанариум. Валенсия Аан дойду Утумун испииһэгэр 1996 сыллаахтан киирэр.<|endoftext|>
Неологизм
Неологизм – (былыргы грек тылыттан «саҥа тыл») соторутааҕыта тылга киирбит тыл, тыл суолтата, тыл кэккэтэ. Ону тэҥэ, туохха эмэ туттуллан баран бүттүүн тылга киирэ илик лексемалар ааттаналлар.
Сыл аайы уонча тыһыынча саҥа тыл киирэр. Улахан аҥара өр буолбат, сүтэр, симэлийэр. Саҥа тыл бүттүүн тылга киирдэ да саҥа тыл буолара уурайар. Онон саҥа тылларга холобур булар дэбигис кыаллыбат. Холобур, "көөнньөрбө", "комбикорм" диэн саха тылыгар соторутааҕы тыллар, ол гынан баран саҥа тыллар диир табыллыбат.
Тылга саҥа тыл үөскээһинэ хаһан да тохтообот. Ол гынан баран саха тылын кэлиҥҥи устуоруйатыгар саҥа тыллар үөскээһиннэрэ ордук күүһүрбүт үс бэлиэ кэмин ыйыахха сөп.
Бастакытынан, XVII үйэ 30-с сылларыттан саҕаламмыт нууччалары кытта сыһыан олохтонуута. Бу кэмҥэ сахаҕа нуучча култууратын сабыдыалын көрдөрөр хаһаайыстыбаҕа, аска-таҥаска, эргиэҥҥэ, христианскай итэҕэлгэ уо.д.а. сыһыаннаах, холобур, "ампаар, сарай, чаанньык, буолускай, саахар, курупааскы, ырбаахы, халадаай, кумааһынай, мөһүүрэ, оҕуруот, оруос, хортуоппуй, алтаар, мэлииппэ, чүмэчи, кумааҕы, дууһа" курдук балай да үгүс нууччаттан сахатыйан киирбит тыллар саха бүттүүн тылыгар тарҕаммыттара.
Иккиһинэн, Өктөөп өрөбөлүүссүйэтин кэнниттэн 20-30-с сылларга саҥа уопсастыбаннай тутул олоҕуруутугар уонна сахалыы сурук оҥоһуллан саха тылынан бэчээт, үөрэх тэнийэн барыытыгар саха тылын лиэксикэтэ саҥа тылларынан хаһааҥҥытааҕар да күүскэ эбиллибитэ. Бу кэм ураты бэлиэтинэн "совет, революция, ревком, ячейка, буржуазия, кылаассабай, коммуна, социализм, съезд, пленум, конституция, артыал, колхоз, барабылыанньа, стахановец" курдук уопсастыбаннай-бэлитиичэскэй ис хоһоонноох тыллар уонна "физика, химия. математика, география, история, философия, электричество, ток, вещество, эттик, өлүү, ыйааһын, суурадаһын, үөскэх" курдук наука, техника терминнэрэ саха тылыгар аан бастаан киэҥник үөдүйбүттэрэ буолар. Ити араҥалары кытта тэҥҥэ 20-30-с сылларга атын эйгэлэргэ сыһыаннаах үгүс тыллар эмиэ үөскээбиттэрэ (холобурга "телефон, телеграмма, радио, трактор, аэроплан, малатыылка, сиэйэлкэ, ааҕар балаҕан, училище, театр, артист" курдук тыллары ыйыахха сөп).
20-30-c сылларга, сахаҕа сурук үөдүйэн литирэтиирнэй тыл төрүттэммит буолан, саҥа тыллар үөскээһиннэрэ сурук тылынан сүрүннэнэн барбыта. Ол инники кэмнэргэ тэҥнээтэххэ улахан уларыйыы этэ. Быстах түгэни ыллахха, сурук тыла (литирэтиирнэй тыл) нууччаттан киирэр тыллары толору сахатыппакка ылыныыта саҕаламмыта. Ол да буоллар бу кэмҥэ саҥа тыллары үөскэтии аҥардас нуучча тылыттан ылыныынан эрэ барбатаҕа, саха тылын бэйэтин ис кыаҕын туһанарга сорунуу толору утума да суох буолара эмиэ баара. Холобур, ити кэмҥэ "оттук, уматык, сабардам, кыамта, ат кууһэ, сөҥүү, уоҕурдуу, кэрбээччи" курдук үгүс табыгастаах саҥа тыллар булуллубуттара.
Үһүс кэм – саха тылын сылабаарнай састааба саҥа тылларынан кэҥээһинин кэлиҥҥи кэмэ. Бу кэм билим-техническэй өрөбөлүүссүйэ сайдыытынан сибээстээн саха тылыгар нуучча тылыттан билим, тиэхиникэ үгүс саҥа тиэрминнэрэ киирэллэринэн ордук бэлиэ. Оҕурдук 50-с сыллар бүтүүлэриттэн ыла, холобура, "космонавт, автоматика, телевидение, ядернай, лазер, кибернетика, генетика, электроннай, полупроводник, ЭВМ, информатика, биоэнергетика, видеотехника, компьютер, экология" курдук тыллар туттуллуулара кэҥээн иһэр. Итини кытары сэргэ билиҥҥи кэмҥэ, уопсастыбаннай олох уларыйан, уопсастыбаннай-бэлитиичэскэй суолталаах уонна аныгы ырыынак эйгэтигэр сыһыаннаах эмиэ үгүс саҥа тыллар үөскүү тураллар.
Неология –  саҥа тыллары (неологизмнары) үөрэтэр билим.
Саҥа тыллар хайдах үөскээбиттэринэн икки бөлөххө хайдаллар:
·     уопсай тыллар (саҥа үөскээбит тыллар, атын тылтан ылыллыбыт саҥа тыллар);
·     киһи айбыт тыла.
Туох сыаллаах айыллыбыттарынан маннык бөлөхтөргө арахсаллар:
·     урут суох тэрили, эттиги, малы-салы, көстүүнү, өйдөбүлү бэлиэтииргэ: холобур, "электростанция, космонавт, лавсан, программирование, нэп";
·     Саҥа айыллыбыт анал ааттар. Холобур, "Кодак";
·     Быдан чопчутук уонна хомоҕойдук ойуулаары;
·     Тыл уус-уран этигэнин ситиһээри.
Саҥа тыл үөскүүр ньымалара:
·       Тылы үөскэтэр анал сыһыарыыларынан: "хамсааһын" (хамсаа + ааһын), "сабардам" (сабардаа + м), "тэҥнэбил" (тэҥнээ + бил), "тэилтэ" (тэрий + тэ);
·       Тыллар силлиһиилэринэн: "бүгүн" (бу + күн), "сарсыарда" (сарсын + эрдэ), "түҥкэтэх" (түҥ + кэтэх), "эдэрсин" (эдэр + син), "улахан" (улуу + ахан);
·       Тыллар пааралаһыыларынан: "күн-дьыл, олох-дьаһах, үөн-көйүүр, ас-үөл";
·       Тардыы сыһыарыытынан: киириитэ (киирии + тэ), "иһинээҕитэ" (иһинээҕи + тэ);
·       Тыллар ситимнэһиилэринэн (холбуу уонна сомоҕо тыллар үөскүүллэр): "баҕа батаһа, таас бас, хаар чыычааҕа" (холбуу тыллар); "харах баайыыта, алын сыҥаах, буут биэр, кутуйах иинин кэҥэт" (сомоҕо тыллар);
·       Атын тыллартан (ордук нуучча тылыттан) саҥа тыллары ылыныынан: "килиэп, кинигэ, биэлсэр, радио, партия, культура, космонавт, атомнай";
·       Литирэтиирнэй тылга олохтоох түөлбэ, саҥа тыл киириитинэн: "уучах, ыстаада, паас, бэриэтчит, тарыыр."
Саҥа тыл саҥа  үөскээһинин субурҕатын сорҕото буолар. Бүттүүн  тылга олохсуйда да “саҥа” диэнэ уурайар, сүрүн тыл саппааһын тыла буолар.
Тус ааптарыскай тыл (индивидуально-авторскай неологизмнар)
Уопсай саҥа тыллартан ураты өссө анал уус-уран сыаллаах айыллар ааптарыскай (индивидуальнай, индивидуально-стилистическэй) саҥа тыллар баар буолаллар. Бу тыллар кэнтиэкистэн тахсыбаттар, киэҥник тарҕамматтар уонна, быраабыла быһыытынан, бэйэ истиил бас билиитинэн хаалаллар, онон кинилэр сонун, ураты өрүттэрэ бүтүн буолар. Ол эрэн сорох ардыгар ааптарыскай саҥа тыллар тылга киирэллэр уонна тыл баайын хаҥаталлар.
М.В. Ломоносов улуу нуучча тылын маннык тылларынан байыппыта: "атмосфера, вещество, градусник, преломление, равновесие, диаметр, квадрат, минус, горизонт" уонна "горизонтальный, кислота, квасцы, зажигательное (стекло), негашеная (известь), огнедышащие (горы), удельный (вес)."
Н.М. Карамзин "промышленность, трогательный, занимательный" диэн тыллары киллэрбитэ; М.Е. Салтыков-Щедрин - "головотяп, головотяпство, благоглупость"; Ф.М. Достоевскай - "стушеваться, лимонничать"; И. Северянин – "самолет (аэроплан), бездарь"; В. Хлебников – "летчик, изнеможденный, смехач; онтон К.Чуковскай канцелярист" диэн тылы киллэрбитэ.
Саҥа тыллары (неологизмнары) наардааһын:
·     Бэйэтиичэскэй саҥа тыл
·     Физиологическай саҥа тыл – үксүгэр 5 саастарын туола илик оҕолор саҥаларыгар үөскүүр
·     Патологическай саҥа тыл – саҥарар саҥа патологиятын сибикитэ
Нуучча лексикографическай угэһигэр саҥа тыллар анал тылдьыкка тиһиллэллэр. Олортон саамай биллиилээхтэрэ –  Н.З. Котелова уонна Ю.С. Сорокин (Л., 1973, 1984), уонна Е.А. Левашов (СПб, 1997) эрэдээксийэлэринэн тахсыбыт пресса уонна XX үйэ иккис аҥарынааҕы литэрэтиирэ матырыйаалларыттан тиһиллэн оҥоһуллубут «Новые слова и значения» диэн тылдьыт-ыйынньык; Г.Н. Скляревская (СПб, 1998) эрэдээксийэтинэн  «Толковый словарь русского языка конца ХХ века»;   В.И. Максимов (СПб, 1992) эрэдээксийэтинэн  «Словарь перестройки» уонна «Новое в русской лексике» диэн хас да сиэрийэ,  1977 сылтан 1996 сылга диэри  «Словарные материалы» диэн кинигэлэр тахсыбыттара. Маны тэҥэ ааптарыскай саҥа тыллар тылдьыттара суруллар, холобур: Н.Н. Перцова «Словарь неологизмов Велимира Хлебникова» (Вена – Москва, 1995) диэн тылдьыты таһаарбыта.<|endoftext|>
Паронимия
Паронимия —(греч. παρά — таһыгар уонна ὄνυμα — аат) — тыллар семантическай уратыларынан туспалар эрээри, этиллиилэринэн сөп түбэһиилэрэ буолар. Лингвистикэҕэ иһиллиилэринэн уонна морфематын састаабынан тэҥ эрээри суолталарынан ураты тыллар. Атын суолталаах тыл оннугар туспа суолталаах тылы туттуу тахсар түгэнэ паронимияны туттуу буолар. Лингвистикэҕэ иһиллиилэринэн уонна морфематын састаабынан тэҥ эрээри суолталарынан ураты тыллар. Атын суолталаах тыл оннугар туспа суолталаах тылы туттуу тахсар түгэнэ паронимияны туттуу буолар. Сүрүн суолтаны уурулар артикуляционнай базаларынан сүп түбэспэт паронимнарга, холобур: "кыл – кыыл", "бил – биил", "ыт- ыыт" уо.д.а. бу тыллар аһаҕас дорҕоонноро уһунунан, кылгаһынан эрэ уратылаһаллар – оппозиция. Паронимия тыл ханнык араҥаҕа сөптөөхтүк туттулларын билбэккэ биир эбэтэр хас да тыл суолтатын тирэҕэ суохтук билии буолар. Сорох паронимнар тылга киэҥник тарҕанан баран, тылдьыкка майгыннаһаллара көстөр.Ону таһынан паронимы паонимазия диэни кытта бутуйаллар. "Паронимазия" – паронимы билэн туттууну ааттыыллар.
Литература.
1. Антонов Н. К. Саха тылын лексиката./ Дьокуускай. 1984
2. Бельчиков Ю. А., Панюшева М. С. Словарь паронимов современного русского языка. — М.; Рус.яз., 1994.-455 с.
3. Фомина М. И. Современный русский язык. Лексикология — Москва 1978г.
4. Шанский Н. М. Лексикология современного русского языка. -М.: 1960г.<|endoftext|>
Хоһуласпыт тыл
Хоһуласпыт тыл - (хатылааһын) тыл төрдө хатыланар.Саха тылын эриэккэс кэрэ этигэн ньымата тыл бутуннуутэ эбэтэр тыл хайа эмэ суьуо5э хоьулаьара буолар. Саха тылыгар тылы хоьулаан туттуу баарын аан маннай О.Н Бетлинг бэлиэтээбитэ. Оттон тыл оло5о хатыланыытын Е.И Убрятова чинчийбитэ хоьуласпыт тыл суолтатын уонна этиигэ хайдах туттулларын ырыппыта.
Хоьуласпыт тыл дэгэт суолтата олус киэн предмет бэлиэтэ улаханын-кыратын толорутун-быhа5аhын кордорор бэлиэни кууhурдэр-сымнатар хайааьын араас тэтимин биэрэр иэйии эгэлгэ дэгэтин арыйар кыахтаах. Тылы хоһулаан туттуу кэпсэтии тылыгар уонна уус-уран истиилгэ туттуллар лингвистическэй бэлиэ буолар.
Хоһуласпыт тылы араас формаҕа туттан тыл этигэн кэрэтин оҥорор. Уус-уран айымньыга тылы хоһулаан туттуу эпическэй айымньы тылын байытар, экспрессиятын күүһүрдэр. Тус-туспа аат тыл паараласта5ына ордук киэн суолтаны биэрэр. Бу саха тылын биир бэлиэ уратыта олус этигэн ньымата буолар. Икки толору суолаталаах эбэтэр биирэ толору суолталаах, биирэ туспа туттуллубат аат тыл пааралаһыан сөп.Ити курдук паараласпыт тыллар суолталара аҥардыыларын суолталарыттан үксүгэр киэҥ буолар. Ол паара аҥара туспа суолтата да суох буоллаҕына, уларыйбат.Пааралаһар тыллар дорҕоонноро силлиспэттэр, ол иһин сурукка дефиһинэн холбоноллор. Лексикологияҕа паараласпыт тыллары куруук биир тыл курдук көрүллүөхтээх, тус-туһунан компоненнарга араартаан көрөр табыллыбат.
Хоһуласпыт тыл көрүҥнэрэ.
1 Тыл уларыйыыта суох хоһуллар
2 Хоһуласпыт тыл иккис компонена уларыйар
3 Туохтуур буолар-буолбат формата хоһулаһар: Көстөр-көстүбэт
4 Хоһуласпыт тыл икки компонена иккиэннэрэ уларыйаллар: икки атахтаах уоhax мэйиитигэр санаабатах санаатын санаатын санаата өйдуобэтэх өйун ойдуотэдьиибэни тэриннэ дьиктини сананна тааьы тааьынан охсуолаан эрэр курдук чабыр5атан барбыт
5 Хоһуласпыт тылга күүһүрэр эбиискэ эбиллэр
6 Хоһуласпыт тылга аат сыһыат суолтатыгар: куустээх өйдөөх модун санаалах биир-биир туран оло5у уларытыы улуу мөккүөрү мөккуһэн сорох өлбүт сорох кыайбыт
7 Хоһуласпыт тыл хайааьын бэлиэни биэрэр: Дөрун-дөрун буола-буол Устуруока үрдүнээҕи бичик
Бөдөҥ бичик
Туһаныллыбыт литэрэтиирэ
1 Н.К Антонов Саха билиҥҥи тылын лиэксикэтэ 1976
2 П.С Афанасьев. Саха билиҥҥи тыла Лексикология<|endoftext|>
Синоним
Синонимия – тыл биирдэмнэрин биир таһымнаах көрүҥнэрин (тыл, морфема, тыл ситимэ) суолтата толору биитэр толрута суохтук сөп түбэһиитэ.
Синоним – (synonymia – одноименный) греческай тыл. Суолтатынан биир эбэтэр. Чугасыһар өйдөбүллээх, оттон дорҕооннорун састаабынан тус-туспа бэриллэр тыллар бөлөхтөрүн синонимнар диэн ааттанар [Ааллааҕыскай 1957: 4 66].
Синонимнар – дор5ооннорун састаабынан тус-туһунан саҥарыллар, ол гынан баран, биир эбэтэр маарыннаһар суолталаах тыллар ааттаналлар. Нуучча синонимистара синоним уопсай өйдөбүлүн быһаарыылара биирдик олосхуйа илик. Ол эрээри үгүс өттүлэрэ бу үгэс курдук туттуллар быһаарыынан салайтараллар.
Синонимнаһар кэккэ тыллар бүттүүн синонимическай бөлөҕү (кэккэни) оҥороллор. Ол бөлөххө биир сүрүн, баһылыыр-көһүлүүр суолталаах тыл баар буолар. Ол тыл «доминанта» диэн ааттанар. Тылларга доминанта синонимическай бөлөх иннигэр турааччы. Холобур, "сылайбыт" диэн тыл – доминанта, кинииэхэ синонимнаһар тыллар: "илистибит, мөлтөөбүт, ахсаабыт, хараабыт, уҕараабыт, саллыбыт" диэн тыллар, бары холбоһон, биир тустаах синонимическай бөлөҕү үөскэтэллэр.
Синонимическай бөлөх тылларын ахсаана биир тэҥ буолбатах. Соро бөлөх синонимнаһар тыллара элбэх, оттон сороҕо аҕыйах буолар. Холобур, үөһэ бэриллибит "сылайбыт" диэн тыл алта синонимнаһар тыллаах эбит буоллаҕына, ыйытыы диэн тыл боппуруос эрэ диэн тылы кытта сирэй синонимнаһар кыахтаах. Ол курдук, аҕыйах (икки, үс) тыллаах синонимическай бөлөх үөскүүр. Синоним бөлөҕүн үөскэтиигэ синонимнаһар тыллар суолталарын бэйэ-бэйэлэригэр маарынната сатаабакка, доминанта тылга сөп түбэһиннэрэн оҥоһуллуохтаах [Луковцев 1982: 136 142].
Синоним туһунан
Бэйэтин кэмигэр дьоһуннаах үлэнэн сыаналаммыт Ф.И. Фонвизин суруйбут нуучча тылын синонимнарын бастакы тылдьыта 1783 сыллаахха тахсыбыта. Синоним бэйэтин туһугар үгүс уустук өрүттэрдээх, сорох суоллара билигин да ситэ-хото быһаарылла илик, тыл биир баай араҥатынан буолар быһыылаах.
А.Б. Шапиро синоним диэн тугун, кини суолтатын биирдиилээн ученайдар XVII үйэттэн ыла бадахтаабыт аттарыыларын, чинчийбит үлэлэрин анализтаан туран, бэйэтин киэҥ ис хоһоонноох ыстатыйатыгар бу курудк суруйбуттаах : «Между тем словарь синонимов - пособие первой небходимости, наряду с грамматикой и толковым словарем».¹
¹  А.Б. Шапиро. “Некоторые вопросы теории синонимов” (на материале русского языка). Доклады и сообщения Института языкознания АН СССР №8. 1955, с. 69.
А.Б. Шапиро синоним диэн туох өйдөбүллээх буолуохтааҕын туһунан бу курдук түмэр суолтлаах сабаҕалааһыны оҥорбута: «Синонимами являются различные по своему звуковому составу слова, обозночающие одни и те же понятия, в выражение которых вносятся дополнительные оттенки значения».
Нуучча тылын синонимын тула ааспыт өттүгэр синонимиологтар ортолоругар хайдыһан хаалыы баара – биир сүрүн биһирэмнээх быһаарыы олосхуйбатаҕын дьэҥкэтик көрдөрөр.
Профессор Л.Н. Харитонов «Современный якутский язык»² диэн дьоһуннаах үлэтигэр, ким-хайа иннинэ, төрөөбүт тыл синонимын туһунан суруйбута: «Синонимами называют слова одинаковые или близкие по значению, но различные по звуковому составу ( от греч. – одноименный). Синонимы могут заменять друг друга при выражении одного и того же понятия или основной идеия, не нарушая (не искажая) их сущности». Холобур: эһэ, кыыл, тыатааҕы, кырдьаҕас, оҕонньор; самыыр, ардах; модьу, баабый, күүстээх, тэтиэнэх; абыраа, быыһаа, өрүһүй; адьас, ончу, отой, ыыра, букатын, төрүт
Н. К. Антонов суруйар: «Синонимнары үөрэтии төрөөбүт тыл баайын билэргэ, онон хомоҕойдук тутта үөрэнэргэ улахан туһалаах. Саха тылыгар синонимнар эмиэ балай да киэҥник сайдыбыттар... Синоним буолар тыллар үксүн элбэх суолталаах буоланнар, араас тыллары кытта синоним буоласар түбэлтэлэрэ үгүс буолааччы. Биир тыл хас суолталаах да, соччонон элбэх атын-атын синонимныы кэккэлэри үөскэтэр кыахтаах». Кини тиһэҕэр маннык түмүккэ кэлэр: «Онон үгүс өттүгэр синонимнаһар тыллар бөлөхтөрө олус киэҥ буолааччы. Ол саха тыла эҥин-эгэлгэ тылларынан, ньымаларынан баайын, туһааннаах өйдөбүлү араастык эгэлгэлээн, эҕэлээн, өрүттээн, чуолкайдык уонна хомоҕойдук этэр улахан кыахтааҕын көрдөрөр... Саха тылын синонимнарын баайа араас жанрдар, стиллэр, сыһыаннар бары көрүҥнэрин, араҥаларынан толору хааччыйар курдук, өрүү үксүү, хаҥыы, сайда турар».³
Синонимнар Г.М. Васильев суруйарынан: «Суолталарынан төһө да атылыы курдуктарын иһин, бары үүт-үкчү буолбаттар, бэрт намчы семантическай уратылардаахтар, биллэ биллибэт арахсар дэгэттэрдээх (оттенки, нюансы) буолаллар. Онон синонимнары сатаан, бэйэ стилигэр сөп түюэһиннэрэн, бэргэнник туһаныы – тыл маастарын биир боччумнаах соруга».¹
² Л.Н. Харитонов. Современный якутский язык. Якутск. 1947.
³ Н.К. Антонов. Саха билиҥҥи тылын лексиката. Якутскай. 1967. 33-34 с.
¹  Г.М. Васильев. Нууччалыы-сахалыы поэтическай тылдьыт. 1976.
К. Уурастыырап биир хоһоонугар синонимныы тыллары бэргэнник туттуюут түгэнин ылан көрүөҕүҥ.
«Дьукку билэҕин
Чуубурҕаама,
Ыыра билэҕин
Ыллаҥнаама!»
Бу чуо5а-муо5а суох булгуччу билиннэрэр хабааннаах модьуйуу. Итиннэ туттуллар синоним тыллар дэгэт өйдөбүллэрэ: дьукку туппут, ыыра тарпыт курдук дьуккурхай модьуйуулаахтар. Өскө ити оннугар адьас билэҕин чуубурҕаама... ыллаҥнаама дэммитэ буоллар, саараҥныҥы соҕус, оччо-бачча булгуччута суох модьуйууну өйдөтүө этэ. "Адьас" – синонимическай бөлөҕү баһылыыр тыл. Кини бэйэтин бөлөҕүн иһинээҕи атын тыллар араас өрүттээх дэгэттэригэр ханнык да кытыга суох уопсай сыһыаннаһыыны тутуһар. Бу бөлөххө киирсэр сорох тылар дэгэт өйдөбүллэрин аттарыыга хас биирдии тыл төрүт, олох суолтатыгар олоҕуран быһаарыы, ордук төрүт олох суолтатыгар олоҕуран быһаарыы, ордук тоҕоостоох курдук. Холобур, ыыра, туура, булгу, отой, түөрэ диэн тыллары дьуккуччу ылыннарар эбэтэр ылыннарбат санааны туруору этэргэ туттуохха сөп. Ол аата маһы дуу, ханнык эрэ атын предметы ыыра, туура, түөрэ тарппыкка, булгу туппукка, отойбукка холоонноох модьуйуу буолуохтаах.
Эллэй хоһоонугар этиллэринэн: «Булгу барбыт кынаты ким хайаан да көтүтүөй?!» Кырдьык, ыыра тардыллыбыт, булгу тутуллубут самсана охсуллубута дьэҥкэ.
Синоним биир суол тустаах анала – тыл суолтата кубулдьутуллан, кини өйдөбүлэ бэрт намчы дэгэттэнэн бэргэнник туһаныллыытын хааччыйыы. Синоним тыл саныыр санааны чочуйар, этэр этиини эгэлгэлиир, тыллаһар тылы кылаанныыр. Манан синоним тыл суолтатын дарбата сатаабаппыт, кини дэгэттээн этэргэ табыгастаах тылларын көмөлөһөр өҥөлөөҕүн тоһоҕолоон этэбит.
Синоним бөлөҕүн иһинээҕи хас биирдии тыл төһө дэгэт суолталанар да, соччонон туспа синонимныы бөлөҕү үөскэтэр. Холобур, "үчүгэй, үтүө, күндү; кэрэ, эриэккэс; талыы, талба, мааны; туйгун чулуу" диэннэр синоним биир бөлөҕө буолан ылар кыахтаахтар. Оттон тыллар тустаах дэгэтэринэн сөпсөһөн, тус-туһунан синоним биир бөлөҕө буолан ылар кыахтаахтар.Оттон тыллар тустаах дэгэттэринэн сөпсөһөн, тус-туһунан синоним бөлөҕөр хайдаллар. Ол хайдыыга атын саҥа тыллар кытталлар, дэгэт суолтата тэтимирэр: Үчүгэй дьүөгэм – үрдүттэн судургу үчүгэй. Күндү дьүөгэм – ханнык эрэ күндүргэтэр дэгэттээх үчүгэй. Үтүө дьүөгэм – таһыччы истиҥ эрэннэриилээх үчүгэй [Аллааҕыскай 1982: 3-9 142].
Саха синонимикатын үөрэтии билиҥҥи туруга
Саха тылыгар синонимы үөрэтии туругун туһунан кылгастык билиһиннэрэр буоллахха, саха тылын синонимиятын туһунан методическай суолталаах үлэ суоҕун кэриэтэ (1982 сыл туругунан). Ол курдук саха тылынүөрэхтээхтэрин сорох үлэлэригэр, тылдьыттарга кыратык, хам-түм туттуллан, таарыллан ааһаллар.
Элбэх синонимнаһар тыллар Э.К. Пекарскай «Словарь якутского языка» диэн тылдьытыгар бэриллэллэр.Холобур, "алдьархай," диэн тыл синонимнарынан "быһылаан, илдьиркэй, өлүү, үлүгэр, сор, эрэй, муҥ" диэн тыллар киллэриллэллэр.
А.Е. Кулаковскай «Статьи и материалы по якутскому языку» диэн кинигэтигэр харамайдар уонна үүнээйилэр (диалектальнай тыллар) синомнаһыылара хабыллар. Холобур "эһэ" диэн тыл, сорҕото төһө да архаичнай суолталааҕын иһин, 22 синонимнаһар тыллардаах эбиттэр. "Эһэ – талкы, аабый, хохтуула, эбэ, оҕонньор, тойон, улуу кыыл, тыатааҕы, ойуурдааҕы, арбаҕастаах, хоох, кини, мэлбэр, моҕус, сырҕан, хардаҕас, хадаччы, маппыйар, таптыыгын, накыта, накыйбах."
А.Е. Кулаковскай эһэ итиччэ элбэхаатааҕын икки суолунан быһаарар: маҥнайгытынан, эһэ саха сиригэр киэҥ сиринэн тэнийбитинэн, ол иһин араас сирдэргэ араастык ааттамытынан, иккиһинэн, итэҕэл, иччи өйдөбүллэрэ баалларынан куттанан, сэрэнэ, тардына ааттабыттарыттан тахсыбыт.
Маҥнайгы синонимы үөрэтиигэ анаммыт үлэнэн П.П. Барашков 1938 с. Илиинэн суруллубут үлэтэ «Словарь синонимов и омонимов на русском шрифте» диэн үлэтэ буолар. Бу тылдьыкка тыллар алфавит бэрээдэгинэн суруллаллар. Доминанта буоалр тыл бастатыллар. Ол кэнниттэн синонимическай бөлөх бэриллэр. Синонимнары быһаарар холобурдар этиилэринэн доҕуһуолланаллар.
Итилэри таһынан проф. Л.Н. Харитонов «Современный якутский язык» диэн үлэтигэр «Лексика» диэн разделга синонимнарга биир туспа параграф анаммыта. Проф. Е.И. Убрятова «По синонимике синтаксических конструкций» (сб. «Языки народов Сибири»), И.П. Винокуров «Синонимика падежных конструкций в якутском языке», А.Г. Нелунов «Глагольная фразеология якутского языка» - диэн үлэлэр бааллар. [Луковцев 1982: 136-138 142].
Саха синонимиката үөскээбит уонна
байытыллар суоллара
Саха синонимнаһар тыллара, араас кэмнэргэ үгүс ураты ньымаларга олоҕуран, сыыйа үөскээбиттэрэ.
1.    Атын омуктартан кирбит тыллартан: "боростуой, киитэрэй, чыын, оонньууска (нуучч.); судургу, соло (монг.); уктас (тув.); ньымаат (эвенк) уо. д. а."
2.    Саха диалектнай тыллара уопсай тылы кытта булкуһууларыттан: "ыйыт – сураа; ыарытыган – араҥ; дьабарааскы – өргүө; лааҥкы – алыҥах; долбуур – холорук; тоҥсоҕой – тоноҕос; кукаакы –ньокоокуй; тэмэлдьигэн- тоноҕос уо. д. а."
3.    Харыс тыллары (эвфемизмнары) туттууга куһэлититтэн: "хотой – тойон кыыл, эһэ – кырдьаҕас, тыатааҕы; абаһы хараҕа – көрөр, анаарар уо.д.а."
4.    Тылы сымната саҥарыыттан: "хат, оһоҕостоох – ыарахан; өлбүт – куһаҕан буолбут, айаннаабыт, барбыт уо.д.а"
5.    Төрүт синонимнаһар тыллартан": маҥан – уруҥ; кыра – аччыгый, оччугуй, быыкаа, быыкаайык, куйа, дуона суох; үчүгэй – бэрт, үтүө..."
Нуурайар чуумпу күөл дьиримнии истэрэ,
Нусхайар чугас тыа мичиҥнии күлэрэ (П.О.).
Ымай-ырбай ырыанан ырбай (П.О.).
Көрсүө дьүһүннээх, номоҕон ньуурдаах, сэрэммит сирэйдээх... Тоҕус сүөм холобурдаах норуллар ноолур солко суһуохтаах эбит. (А.К.).
(дьүһүн, сирэй, ньуур; баттах, суһуох). [Луковцев 1982: 138-139 142].
Туһаныллыбыт литэрэтиирэ:
1.      Ааллааҕыскай Н.А. Саха тылын синонимнарын, омонимнарын уонна антонимнарын тылдьыт. Якутскай 1957. Якутская республиканская типография. 66 с. Синонимия
2.      Ааллааҕыскай Н.А. Саха тылын антонимнарын тылдьыта. Якутскай 1976. Якутское книжное издательство. 53 с.
3.      Аалааҕыскай Н.А., Х.Х. Луковцев. Саха тылын синонимнарын кылгас тылдьыта. Якутскай 1982. 142 с. Синонимия<|endoftext|>
Антоним
Антонимия — лингвистикаҕа лиэксикэ биирдэмнэрэ суолталарынан утарыта туруулара.
Антонимнар – утарыта өйдөбүллэри, тыллары тэҥҥэ туруоран туттуу. Араас көстүү ис утарсыыларын арыйаары, холобур, "үрүҥ-хара, аһыы-ньулуун, үтүө-мөкү" курдук өйдөбүллэри утарыта туруоран тутталлар:
Ханнык баҕарар омук тылыгар антоним баара саарбаҕалааһыны үөскэппэт. Ол гынан баран антоним тула ситэ быһаарылла илик утарсыылаах суоллар бааллар. Холобур, антоним утары суолталаныыга олоҕоруута диэн хайдаҕын, туоҕун арыйыыга мөккүөр тахсар. Итиниэхэ сорохтор антонимнары туттуллар өйдөбүллэригэр логическай өттүнэн эрэ туспатыйыылаах тыллар курдук көрөллөр. Холобур, М.Д. Лесник этэринэн, антонимнар диэн тосту утарыта өйдөбүллээх тыллар эрэ буолар кыахтаахтар: "үрүҥ" уонна "хара", "хоту полюс" уонна "соҕуруу полюс" курдуктар.
Антонимнар аат тылынан уонна даҕааһын аатынан, ахсаан уонна солбуйар ааттарынан, туохтуурунан, сыһыатынан уонна дьүһүннүүр тылынан бэриллэллэр. Дэлэйдик даҕааһын уонна сыһыат туттуллар.
Антоним буолар тыллартан биирдэстэрэ сүрүн, тутаах антонимнаһыытыттан ураты, атын тылы кытта ойоҕос антонимнаһыыта баар. Холобур, чычаас уу – дириҥ уу диэн сүрүн антонимнаһыытыттан тэйэн, ойоҕос антонимнастаҕына, чычаас сылгы – тэһии сылгы дэнэр (чычаас – дирин – тэһии).
Бөлөх тыллары уустаан-ураннан туттууга антонимнар дэлэйдик туттуллаллар. Маннык түбэлтэ өс хоһоонугар, үгэҕэ ордук хойуутук туһаныллар. Холобур, хабдьытааҕар хара, тураахтааҕар маҥан; үрүҥ тураах хара, хара тураах үрүҥ буолуо; курдаттыыбын диэн төгүрүйүөҥ, тиэтэйэбин диэн бытаарыаҥ; кулгаах ырааҕы истэр, харах чугаһы көрөр; кырдьык үрдүгэр сымыйа ыттыбат; тоҥнот толлубат, ириэнэхтэн иҥнибэт; ылар илии билбэт, биэрэр илии билэр.
Антоним тыллар бииргэ туттуллар буола олохсуйуулара – антоним кэккэтэ хайдах оҥоһуллуутун таба билэргэ көмөлөөх. Ол курдук, антоним тыллар этиигэ биир уустаах чилиэн быһыытынан киэҥник туттуллаллар. Холобур: бүгүн итии дуу, тымныы дуу?
Антонимнаһар тыллартан сорохторо солталарын кыаратыныылара эбэтэр кэҥэтиниилэрэ баар буолааччы. Оччоҕо сорох тыл тустаах кэккэттэн туоруур. Холобур, итии – куйаас – тымныы, куйаас – итии – тымныы диэннэртэн сорох тыллара антонимнаһар кыахтаахтарын сүтэрэн, кэккэттэн кэминэн, кээмэйинэн хааччахтанан, туорууллар. Биһиги дойдубут сайына куйаас, кыһына тымныы диэтэххэ, антонимнаһыы чахчы оҥоһуллар. Оттон бүгүн куйаас дуу, тымныы дуу диир табылыбат, онон куйаас диэн тыл миэстэтин итии диэн тылынан солбуйдахха, антонимнаһыы оҥоһуллар.
Үөһээ этиллэрин курдук, тыллар тус бэйэлэригэр «иҥэ» сылдьар суолталарынан антонимнаһаллар. Атын омуктар тылларыгар буоларын курдук, саха тылыгар эмиэ антоним кэккэтинээҕи тыллартан биирдэрэ, «иҥэ» сылдьар суолтатын кэҥэтинэн, атын тыллары кыттатуспа антонимнаһыы кэккэтин дэлэйдик үөскэтэр кыахтаах. Холобур,
Сымнаҕас (кытаанах) түү.
Сымнаҕас (хоччорхой) тирии.
Сымнаҕас (хабараан) ат
Хойут (билигин) этиэм.
Хойут (эрдэ) турааччы.
Хойут (сотору) кэлиэхтээх.
Мантан көрдөххө, антоим тыллар кэккэлэрэ сүрүн уонна ойоос суолталах кэккэлэргэ хайдыһан ылыылара баар эбит.
Туһаныллыбыт литэрэтиирэ:.
1.    Ааллааҕыскай Н.А. Саха тылын антонимнарын тылдьыта. - Дьокуускай: Саха Сиринээ5и кинигэ издательствота, 1976. - 54 с.
2. Антонов Н.К. Саха билиҥҥи тылын лексиката. Якутск, 1976.
3. Васильев Г.М. Нууччалыы-сахалыы поэтическай тылдьыт. – Дьокуускай: Саха Сиринээҕи кинигэ издательствота, 1976. – 25 с.
4.Веденская Л.А. Словарь антонимов русского языка. – Ростов-на-Дону 1971.<|endoftext|>
Амиров Фикрет Мешади Джамиль оглы
Фикре́т Мешади́ Джами́ль оглы́ Ами́ров (азерб. Fikrət Məşədi Cəmil oğlu Əmirov; 1922—1984) — Азербайджан сэбиэскэй композитора, педагог, профессор.
ССРС норуодунай артыыһа (1965). Социалистическай үлэ Геройа (1982). Сталин аатынан бириэмийэ иккис степеннээх лауреата (1949), ССРС государственнай бириэмийэтин лауреата (1980). 1947 сылтан ССКП чилиэнэ.
Олоҕун кэпсээнэ.
Фикрет Амиров сэтинньи ый 22 күнүгэр 1922 сыллаахха Гянджа диэн сиргэ аатырбыт ырыаһыт, тарист, композитор Мешеди Джамиль Амиров дьиэ кэргэнигэр төрөөбүтэ.
Кировабад куорат музыкальнай училищетын үөрэнэн бүтэрэн баран, Бакуга музыкальнай училищеҕа композиция кылааһыгар үөрэммитэ. 1939 сыллаахха Бакуга консерваторияҕа үөрэммитэ.
Сэрии саҕаланаатын Ф. Амиров фроҥҥа барбыта, бааһыран төннөн кэлбитэ. 1942—1945 сылларга — филармониҕа директор уонна уус-уран салайааччы, ону таһынан Кировобад куоракка музыкальнай училище директорынан үлэлээбитэ.
Ф. Амиров 1984 сыллаахха олунньу ый 20 күнүгэр өлбүтэ.
Сүрүн айымньылара.
Опералара.
«Улдуз» (1948)
«Севиль» (1953).<|endoftext|>
Содул
Содул диэн туох эмэ алдьатыылаах көстүү, сыыһа быһыы туохха эмэ сабыдыала, куһаҕаҥҥа тэбиитэ. (1,406). Содул диэн киһи үчүгэй диэн санаатыттан оҥорор быһыыларыттан элбэх куһаҕан үөскээн тахсарын этиллэр. Арыгыны элбэхтик иһии содула, арыгыһыт буолуу биллэр, дьон сэрэнэ, харыстана сатыыллар да кыаттарбат.
Билигин ордук улахан содуллаах наркотик эдэрдэргэ тарҕанан кэлэн иһэр. Тыл үөрэхтээхтэрэ, суруйааччылар уонна үөрэх министерствота оҕо өйө-санаата сайдыытын билбэттэриттэн “айыы үчүгэй”, “айыыны оҥор” диэн этэн ыаллар баар-суох оҕолорун сыыһа үөрэтэ сылдьаллар. “Айыы үчүгэй”, “айыыны оҥор” диэн этиилэр оҕо дьон билбэттэрин, оҥорботторун оҥоро сатыыр санаатын аһара улаатыннаран сыыһа-халты туттунарын үксэтэр.
Эдэр киһи айыыны, киһи билбэтин, оҥорботун оҥоро сатаан наркотигы боруобалыы оонньуу сылдьан наркоман буолан хаалыыта содулга түбэһии диэн ааттанар. "Айыы үөрэҕэ" оҕолору сыыһа үөрэтиититтэн наркотик дьайыытыгар киирэн биэрэллэрэ элбээтэ. Ол иһин эдэр наркоманнар элбээн иһэллэриттэн наркотиктар тарҕаналлар.
Дьон билбэттэрин, оҥорботторун, айыыны оҥоро сатааһын араас содулу үөскэтэрэ элбэх. Сахалар ол иһин оҕону үөрэтиигэ “Айыыны оҥорума” диэн этиини туһаналлар. Бу сыыһа-халты туттубат буолууга үөрэтэр үөрэҕи оҕону иитиигэ туһаналлар. (2,28).
Туһаныллыбыт литература..
1. Афанасьев П.С. Саха тылын быһаарыылаах кылгас тылдьыта. – Дьокуускай: Бичик, 2008. – 680 с.
2. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.<|endoftext|>
Оломун билбэккэ
Оломун билбэккэ эрэ ууга кииримэ диэн киһи саҥа оҥорор быһыыларыгар барыларыгар сыһыаннаах өс хоһооно эдэрдэри үөрэтиигэ хайаан да туттулуннаҕына эрэ табыллар. Бу өс хоһооно сахалар үөрэхтэринэн “Айыыны оҥорума” диэн суолталаах. (1,28). Эрдэттэн тугу эмэ оҥоруох иннинэ дириҥник ырытан, сыаналаан көрүү, бу быһыыттан туох содул үөскүүрүн билии сыыһаны-халтыны оҥорууттан харыстыыр аналлааҕын дьоҥҥо быһааран тириэрдии буолар. Ханнык баҕарар саҥаны оҥорууттан, айыыттан туох содул үөскүүрэ уу түгэҕэ көстүбэтин курдук биллибэтиттэн эрдэттэн сэрэхтээх буолуу эрэ быыһыырын бу өс хоһооно биллэрэр.
Куйаас күн сөтүөлүү охсоору тиэтэйэн иһэр оҕо кытылтан умсаары, айыыны оҥороору ыстана охсубута чычаас буолан хаалан, уу түгэҕэр охсулуннаҕына, ыарыыланнаҕына, сыыһа, атын сиринэн, дьон ыстаммат сиринэн ыстаммыппын диэн санааҕа түһүөн сөп. Бу быһыы аһара барбатаҕына, кыратык ыарыыланан баран этэҥҥэ аастаҕына, үөрэх буолан туһалыан сөп. Онтон аһара күүскэ ыстанан, улахан дэҥнэнии, эчэйии буоллаҕына, “Буолар буолбутун кэннэ” диэн этии туттуллар кэмэ тиийэн кэлэр. Оҥоруллан хаалбыт быһыы аны төттөрү барбатынан, кыайан көммөтүнэн, урукку оннугар кыайан түспэтинэн хомолтону билинии эрэ хаалар.
Айыыны, дьон билбэттэрин, оҥорботторун оҥоруу аан маҥнай үчүгэйэ эбэтэр куһаҕана араарыллан биллибэт уратылааҕыттан ордук улахан сэрэхтээх. Төһө эмэ кэм ааспытын кэннэ, элбэхтэ боруобаланнаҕына эрэ үчүгэйэ эбэтэр куһаҕана араарыллан биллэн тахсар. Туһалааҕа билиннэҕинэ үчүгэй эбит диэн сыаналыыллар, үрүҥ айыы диэн ааттыыллар, онтон куһаҕан буолан таҕыстаҕына хара айыы диэн ааттанар, быраҕыллар, хаалар, умнуллар. Ордук туһалаах диэн ааттыыр саҥаны айыылара, атомнай уоту биэрэр станциялар куһаҕан өрүттэрэ саҥа арыллан иһэллэриттэн, киэҥ сири-дойдуну радиациянан сутуйалларыттан сорох дойдулар аккаастанан эрэллэр.
“Оломун билбэккэ эрэ ууга кииримэ” диэн өс хоһооно билигин правительство ыган-хаайан туттара сатыыр химичэскэй заводтарыгар быһаччы сыһыаннаах. Бары химичэскэй заводтарга кыра да буоллар абаарыйалар дьон сыыһа-халты туттуналларыттан тахса тураллар.
Туһаныллыбыт литература..
1. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.<|endoftext|>
Ытарҕа
Ытарҕа — кулгаах эминньэҕэр иилиллэр киэргэл.
Оҕуруо ытарҕа.
Оҕуруо ытарҕа — саамай тарҕаммыт былыргы киэргэл. Былыргы гириэктэргэ эр дьоҥҥо кулут бэлиэтэ этэ. Орто үйэҕэ Арҕаа Европаҕа үрдүкү сословие дьоно эрэ кэтэрэ.
XVIII үйэ бүтүөр диэри сахаларга оҕуруо ытарҕа ыйытыы бэлиэтин курдук дьүһүннээҕэ. Былыргы көмүүлэргэ барытыгар кэриэтэ дьахтарыттан эр киһититтэн тутулуга суох көстөр. Аллараа ыйана сылдьар чаҥ биитэр үрүҥ көмүс үөскэ төгүрүк биитэр хаптаҕайдыҥы дьүһүннээх фарфор оҕуруолар олордуллубут буолаллар, ардыгар муостан биитэр тирииттэн оҥоһуллубут оҕуруо көстөр. Былыргы көмүүлэргэ үс эрэ өҥ туттуллар: халлаан күөҕэ, үрүҥ уонна хара. Орто үйэ айанньыттара суруйалларынан «сахалар үрүҥ, халлаан күөх уонна хара оҕуруону көрдүүллэр, бүрээттэр — кыһылы, тоҥустар — от күөҕү». Бу арааһа туох эрэ суолталааҕа буолуо диэн сабаҕалыыллар. Сахалар сүөһү иитэллэрин быһыытынан үрүҥ өҥү былыргы саха үүт аһы — үрүҥ аһы — кытта дьүөрэлиир. Сүөһү иитээччилэр култуураларыгар үүт Үөһээ дойду си-бэлиэтин быһыытынан ааҕыллар. Үрүҥ өҥ — дьиҥи, кэрэни, ытык ырааһы бэлиэтиир өҥ. Онон баай-тот олоҕу, дьолу-соргуну, ырааһы, ытык төрүт ууһу, үтүө санааны кытта дьүөрэлэһэр.
Оҕуруо өҥө тус-туспатык наардаммыт буолар эрээри, үксүн үрүҥ оҕуруо хара оҕуруолар ыккардыларыгар угуллар. Оҕуруо ахсаана эмиэ куруук биир буолар: биир оҕуруоҕа 7 эбэтэр 9, ардыгар 3 эбэтэр 5.<|endoftext|>
Франциска Урсула Радзивилл (Радзивилова)
Франци́ска Урсу́ла Радзиви́лл (, ; 1705, олунньу 13, Чарторийскай — 1753, ыам ыйын 23) — суруйааччы уонна драматург, Вишневецкэйдэр уустарын тиһэх удьуора, Польшаҕа уонна Белоруссияҕа бастакы дьахтар суруйааччы.
Олоҕун олуктара.
Краков каштелянын, Вильно бойобуодатын, Краков бойобуодатын, Пинскэй старостатын кинээс Януш Антоний Вишневецкэй (1678—1741) уонна кини ойоҕо Теофила Лещинскайа (1680—1757, хоруол подчашийин, Подлясскай бойобуодатын, Ковельскай уонна Каменецкай старостатын Вацлав кыыһа) соҕотох оҕолоро.
Дьиэтигэр үрдүк таһымнаах үөрэҕи ылбыт: хас да Европа тылын, аан дойду литэрэтиирэтин үчүгэйдик билэр эбит, хоһоон суруйар эбит. Вишневецкэйдэр дьиэлэригэр айар-тутар эйгэ баара биллэр: Франциска аҕата талааннаах тыл этээччи уонна литератор эбит, духуобунай трактааттары, панегириктары уонна итэҕэл ырыаларын суруйара биллэр. Черторыйскайга кини салайан олордоҕуна капелла баар эбит, оттон княжна абаҕата, Михал Серваций Вишневецкэй тыйаатырдаах эбит уонна онно, сабаҕалааһын быһыытынан, бэйэтэ пьеса суруйар эбит.
Айар үлэтэ.
Поэзия.
Франтишка Урсула Радзивилл 80-ча араас уһуннаах хоһоон (драманы аахпатахха) ааптара - түөрт устуруокалаахтан сүүс биэс уон устуруокалаахха тиийэ. Жанра уонна уобарастара былыргы гириэк поэзиятыгар олоҕурара (Цицерон, Овидий, Сенека), Арҕаа Европа (бастатан туран Франция) XVII үйэтээҕи поэзияҕа оскуолатыгар тирэнэрэ (Франсуа Молербо, Жан Лабрюер).<|endoftext|>
Сыт
Сыт диэн сыты, сытары, сытыйары биллэрэр саха төрүт тыла.
Саха тылын иччилээх дииллэр. Тыл иччитэ дорҕоонноругар саһан сылдьар. Олус былыргы кэмнэргэ үөскээбит саха тылын үөскэтэр дорҕооннорго дириҥ өй-санаа өйдөбүллэрэ иҥэн сылдьалларыттан тыл иччилэнэр. Тыл дорҕооннорун мэйиигэ дьайыыларыттан онно сөп түбэһэр өй-санаа үөскүүр.
“Ы” дорҕоон сахаларга саамай ыарахан дорҕоон. Бары ыарахан тыллар “ы” дорҕоонтон саҕаланаллар. Ыы, ыар, ынчык, ыарыы у.д.а.
“Ы” дорҕоон хатыланнаҕына “ыы” диэҥҥэ кубулуйдаҕына куһаҕаҥҥа кубулуйар, ытааһыны илэ үөскэтэр. “Ыы” дорҕоонунан бүтэр иккилии сүһүөхтээх тыллар бары куһаҕаҥҥа тириэрдэллэр.
Улахан кыыллар бары туохтан эрэ кутталлаахтан көмүскэнээри бэлэмнэннэхтэринэ ырдьыгынаан биллэрэллэр. “Р” дорҕоон хатыланнаҕына “рр” диэҥҥэ кубулуйдаҕына ырдьыгынааһыны үөскэтэр. Ыр-р, бар-р, тур-р диэн эттэххэ тыл ураты күүһүрэр.
Сыт диэн сыты биллэрэрин тэҥэ, эти-сиини сытыаран сынньат диэн өйдөбүллээх. Сытыы эмиэ кэмнээх-кэрдиилээх буоллаҕына табыллар. Сытыы аһара бардаҕына киһи киһи быһыытын сүтэрэр. Аһара уһуннук сытыыттан ханнык эрэ сыт үөскээн тахсар, сытыйыы буолар.
Быһаҕы, биилээҕи, уһуктааҕы сытыы диэн этиллэр. Бу тэриллэр улахан сэрэхтээхтик илдьэ сылдьыллалларын ураты бэлиэтэнэр. Оҕо сытыыттан сэрэнэрин “Чыычый” диэн этэн кыра эрдэҕиттэн үөрэтиллэр. Сытыыттан, биилээхтэн хайаан да сэрэннэххэ уонна уһуннук сыппатахха эрэ табыллар. (1,453).
Киһи ыарыйдаҕына, мөлтөөтөҕүнэ сытар. Утуйарга сытан, сынньанан, күүс мунньунуллар. Аһара уһуннук сытыы киһи быһыыта буолбатах, киһи аһара уһуннук сыппакка туран тугу эмэ оҥордоҕуна, үлэлээтэҕинэ, хамсаатаҕына биирдэ киһи буолууну ситиһэр, киһи быһыылаахтык олоҕун олорор кыахтанар.
Уһуннук сытыыттан сытыйыы, сыт үөскээн тахсара саха тыла өйтөн-санааттан улахан тутулуктааҕын биллэрэр. Сытыйыы диэн уларыйыы тыыннаах эт-сиин атын көрүҥҥэ кубулуйуута ааттанар.
Туһаныллыбыт литература..
1. Афанасьев П.С. Саха тылын быһаарыылаах кылгас тылдьыта. – Дьокуускай: Бичик, 2008. – 680 с.<|endoftext|>
Өйдөөх үтүөнү, акаары алдьархайы саныыр
Өйдөөх үтүөнү, акаары алдьархайы саныыр диэн киһи өйүн-санаатын дьайыытын быһаарар саха өһүн хоһооно.
Былыргы кэмнэргэ өлбүт өбүгэлэртэн, үрүҥ айыылартан ылынар билиилэр өс хоһоонноро буолан тиийэн кэлэн туттулла сылдьаллар. Киһи өйө-санаата “Туох барыта икки өрүттээх” диэн этиигэ сөп түбэһэллэрэ өс хоһооммутугар этиллэр:
1. Өйдөөх диэн өйө-санаата сайдыбыт, киһи быһыытын, сиэри тутуһар, сыыһа-халты туттуммат, оҥорор быһыыларыттан туох содул үөскээн тахсыан сөбүн эрдэттэн быһааран баран оҥорор көрсүө, сэмэй майгылаах киһи буолар.
2. Акаары диэн өйө-санаата киһиэхэ арыыйда тиийбэт, туох эрэ өйүгэр көтөн түспүтүн, дьон билбэттэрин, оҥорботторун, айыыны оҥоро сатыыр, киһи быһыытын, сиэри тутуспат, оҥорор быһыыларыттан туох содул үөскүүрүн аахсыбат, сыыһа-халты туттунара элбэх, албыҥҥа киирэн биэрэр киһини ааттанар.
“Өйдөөх үтүөнү, акаары алдьархайы саныыр” диэн өс хоһооно өйдөөх уонна акаары тус-туспаларын, оҥорор быһыылара улахан туспалардаах буолан тахсалларын быһаарар. Бу өс хоһооно санаа эмиэ “Туох барыта икки өрүттээх” диэн этиигэ сөп түбэһэрин, үчүгэйдээҕин уонна куһаҕаннааҕын, киһи оҥорор быһыытыгар кубулуйдаҕына утарыта хайысхалаах буолан тахсыахтарын, өйдөөх оҥорбутун акаарыта алдьатыан сөбүн биллэрэр. (1,63).
Өйдөөх элбэхтик толкуйдууруттан, ыраахха диэри дириҥник ырытарыттан, киһи быһыытын, сиэри тутуһарыттан, аһара барбатыттан, көрсүө, сэмэй буолан сыыһа-халты туттубатыттан айыыны, дьон билбэттэрин, оҥорботторун оҥороругар туһалааҕа, үтүөнү оҥороро элбэх буолан тахсар. Онтон акаары быстах санаата элбэҕиттэн, сыыһа-халты туттунарыттан алдьатара үксүүрүттэн куһаҕаны оҥороро элбээн хааларын бу өс хоһооно биллэрэр. Ыгылыйыы, ыксааһын, аһара тиэтэйии, киһиргээһин киһи быһыыта буолбатахтар, акаары киһи оҥорор быһыылара буолаллар.
Өй-санаа уратыларын быһаарыыга сахаларга акаары диэн тыл туттуллар. Бу тылбыт “акаа-макаа” диэн өй-санаа тиийбэт, бытаан буолуутун биллэрэр тылтан үөскээбит. Киһи саҥарар саҥата, оҥорор быһыылара тугунан эмэ дьон саҥарар саҥаларыттан уратыланар, оҥорор быһыылара туга эрэ тиийбэт, кыайан киһи быһыытыгар сөп түбэспэт буоллахтарына акаары киһи диэн ааттанар.
Киһи оҥорор быһыыларыттан ханнык эрэ хамсааһыннар, уларыйыылар тахсаллар. Бу уларыйыылартан ханнык да содул үөскээн тахсыбатын киһи эрдэттэн ырытан билэн, быһааран баран оҥорорун олох сиэрэ ирдиир. Ситэ толкуйдамматах, ырытыллыбытах быһыылартан араас элбэх сыыһалар, содуллар, алдьатыылар үөскээн тахсыахтарын сөп. Өйө-санаата ситэ тиийбэт, акаары киһи оҥорор быһыылара үксүлэрэ табыллыбаккалар, сыыһа-халты буолан тахсаллара элбэҕин “Өйдөөх үтүөнү, акаары алдьархайы саныыр” диэн өс хоһооно биллэрэр.
Олоххо ол-бу саҥаны, урут суоҕу киллэрэ сатааһын, айыыны оҥоруу элбэхтик табыллыбакка, сатаммакка куһаҕаҥҥа кубулуйара ордук элбэх. Саха сиригэр, ирбэт тоҥноох сиргэ химическэй собуоттары тута сатааһын содула улахан буолуон сөп. Ол курдук ханнык баҕарар үлэ көрүҥэр дьон сыыһа-халты тутунууларыттан саахаллар, абаарыйалар тахса тураллар. Ирбэт тоҥноох сиргэ маннык абаарыйа кэнниттэн сутуллуу киэҥник тарҕаныан сөбүттэн эрдэттэн сэрэннэххэ, дьааттаах собуоттары туппатахха табыллар.
Туһаныллыбыт литература..
1. Саха таабырыннара, өс хоһоонноро, чабырҕахтара / хомуйан оҥордо И.К.Попов. – Дьокуускай: Бичик, 2006. – 112 с.<|endoftext|>
Казахфильм
Шакен Айманов аатынан «Казахфильм» — Казахстан уус-уран уонна документальнай киинэлэрин студията. (Алма-Ата).
«Казахфильм» киностудия — Казахстан саамай улахан киностудията. «Казахфильма» бу кэмҥэ сүрүн дьарыга — сценарий уонна араас проект суруйуу, уус-уран уонна документальнай киинэлэри устуу, Казахстан режиссердарын киинэлэрин прокатка таhаарыы.<|endoftext|>
Ойуун
Ойуун диэн өй-санаа үөрэҕин баһылаабыт, "Туох барыта икки өрүттээх" диэн этиини тутуһар киһи ааттанар.
Былыргы кэмҥэ сахаларга ойууннар улахан аптарытыаттаах, салайааччы дьонунан биллэллэр. Нууччалар маҥнай кэлээт суруйбут дьаһаах хомуйар суруктарыгар сахаларга элбэх ойууннар кинээс буола сылдьыбыттара элбэхтик бэлиэтэммит. (1,10). Оччотооҕу кэмҥэ өйдөрө-санаалара сайдыбыт, аймахтарын, дьоннорун тустарыгар ордук кыһанар, кыахтаах дьон уустары баһылаан салайаллара ханан да саарбахтаммат. Ойуун баһылыктаах уустар ордук дьаныһан нууччаларга, кэлии дьоҥҥо утарыласпыттарыгар сөп. 1680 сыллаахха сахалар өрө туруулара хам баттаммытын кэнниттэн дьаһааҕы төлөөбүт дьон ааттарыгар ойуун диэн эбиилэрэ суох буола сүппүттэр.
Омук атын омукка саа-сэп күүһүнэн баһыттардар даҕаны итэҕэллэрэ син-биир күүскэ уонна уһуннук утарсаллар. Ойууннары былаастан туоратталлар даҕаны хас эмэ үйэ устата бэйэлэрэ симэлийэн, сүтэн хаалбатахтар, оннооҕор сэбиэскэй былаас кэмигэр бааллар этэ. Билигин ойууннар үөрэхтэрэ саҥалыы тэнийэн, үөрэтиллэн, сайдан эрэр.
Билигин ойууннарга “айыы ойуунабын” диэн уратытык ааттаныы баар. Бу ааттаныы сэбиэскэй кэм өй-санаа төрүттэрин, тутулуктарын буккуйбута ситэ ааһа илигинэн уонна саха тыла өйү-санааны кытта дорҕооннорунан тутулуктарын билбэттэн үөскээн таҕыста. Сэһэн Боло суруйарынан айыы диэн өлбүт дьон өйдөрө-санаалара үөр буолан, илэ баран сылдьаллара ааттанар. Холобур, Болугур Айыыта, Бахсы Айыыта уонна да элбэхтэр. Өлбүт дьон өйдөрө-санаалара этиттэн-сииниттэн арахсан, туспа баран айыы буолан сылдьалларын дьон түүллэригэр көрөллөр. Тыыннаах киһи өйө-санаата уларыйа сылдьарынан кыайан айыы буолбат, киһи быһыытын тутуһа сырыттаҕына эрэ Орто дойдуга олоҕо табыллар.
В.А.Кондаков “Айыы ойууннара” нууччалар кэлэн боппуттарын кэннэ суох буолбуттарын бэлиэтиир. (2,7). Кини В.Ф.Трощанскай «Эволюция черной веры у якутов» диэн үлэтигэр “Айыы ойууннара” суох буолбуттарын кэннэ ордон хаалбыт хара, куһаҕаны айар төрүттээх ойууннар ордон хаалбыттарын булан суруйбутун бэлиэтиир.
В.А.Кондаков ити этиитигэр сөбүлэстэххэ сахалар кэлин ордон хаалбыт чахчы кыахтаах, хомуһуннаах ойууннарын нууччалар, кэлии дьон кыайбаккалар, хара, куһаҕан ойууннар диэн ааттаабыттарыгар сөп. Кырдьык даҕаны саҥа, христианскай итэҕэли киллэрээччилэр, былыргы итэҕэллэрин көмүскүү, харыстыы сылдьар ойууннары, бары кыахтарынан, күүстэринэн утарсар дьону хайаан даҕаны куһаҕан, хара диэн этиэхтэрин, сөбүлээбэттэрин биллэриэхтэрин сөп. Кэлин ол этиилэрэ ойууннарга барыларыгар иҥэн хаалбыта биһиэхэ тиийэн кэлбит.
Норуоттар сэриилэһэн кыаттарбыттарын да иһин итэҕэллэрин умуннаран, суох оҥорон туоратыы олус ыарахан суол. Саха сиригэр христианскай итэҕэли киллэрии сахалар былыргы таҥараларын итэҕэллэрин, ойууннарын туораттахха, кинилэр үөрэхтэрин куһаҕан, хара диэтэххэ эрэ кыаллыахтааҕа эмиэ биллэр. Оннук туоратыыга сахалар итэҕэллэрин куһаҕан, хара диэн ааттааһын ордук табыллар. Дьон саҥа итэҕэли, христианствоны үчүгэй диэн ааттаатахха, ол аата үрүҥ диэтэххэ, үчүгэйин биллэрдэххэ эрэ ылынар буолан баралларын оччотооҕуга киэҥник туһаммыттар эбит. Православнай итэҕэли ылыммыт дьоҥҥо араас чэпчэтиилэри, бэлэхтэри биэрэллэрэ биллэр.
Ол дьалхааннаах кэмнэргэ итэҕэллэр үтүрүйсэр, кыайбыт аҥардастыы туоратар, ойууннар таҥастарын, дүҥүрдэрин былдьаан ылан уматар, бэйэлэрин өлөртүүр кэмнэригэр сахалар бары ойууннарын, итэҕэллэрин барыларын холбуу хара диэн ааттаабыттарыгар сөп. Бу кэмҥэ саха итэҕэлэ букатыннаахтык туоратыллан ойууннар өлөннөр өйдөрө-санаалара Үөһээ дойдуга эрэ ордон, айыы буолан хаалбыттарын бэлиэтээн айыы ойууна диэн этии үөскээбит.
Билигин саҥа үйэҕэ үөскээбит ойууннар хара уонна үрүҥ диэннэргэ арахсыылара былыргы хаалынньаҥ өйдөбүлгэ кубулуйан умнуллуон да сөп буолла. Билигин ойууннар хара уонна үрүҥ диэҥҥэ арахсалларыгар аны майгыларын уратылара кыратык да буоллар эмиэ дьайара билиннэ. Атын дьон куттарыгар-сүрдэригэр дьайар күүстээхтэриттэн ойууннар бэйэлэрин майгыларын уратыларын, үчүгэй эбэтэр куһаҕан дьайыылаахтарын үгүс дьон арааран билэллэр уонна бэлиэтии көрө сылдьаллар.
Куһаҕан майгылаахтара, дьоҥҥо үчүгэйи баҕарбаттара биллэн хааллаҕына хара ойуун диэн ааттыахтарын сөп.
Сахалар айыы ойуунуттан атын ойууннары хаһан да барыларын хараларынан ааттаабаттар, барыларын ойууннар диэн биир чуолкай аатынан ааттыыллар. Ити ойууннар истэриттэн сиэмэх ойууннар диэн туспа биир бөлөҕү араараллар. (2,12). Дьиҥнээх ойуун хайдах майгылаах буола иитиллэн тахсара Ытык мас хайа өттүгэр куттара-сүрдэрэ иитиллибититтэн тутулуктаах диэн В.А.Кондаков быһаарар.
Ойууннар эмиэ киһи оҥорор дьыалалара барылара үчүгэй, үрүҥ эбэтэр куһаҕан, хара диэннэргэ арахсалларын курдук хара уонна үрүҥ диэннэргэ арахсаллара бэйэлэрэ хайдах майгылаахтарыттан тутулуктааҕа ити курдук быһаарыллар. Кинилэр майгыларын, үчүгэйи дуу эбэтэр куһаҕаны дуу оҥороллорун атын дьон билэннэр итинник араарыыны оҥорор кыахтаахтар.
Дьоҥҥо бары үтүөнү, үчүгэйи баҕарар уонна оҥорор, ыарахан олохторун чэпчэтэргэ кыһанар ойууннар, үрүҥ ойууннар буолаллар диэн этэллэр. Дьон-аймах үчүгэйгэ, үтүөҕэ тардыһар өттүлэрин баҕа санаалара ити этиигэ сөп түбэһэллэр. Киһи бэйэтин олоҕор куруук үрүҥ, үтүө дьыалалары эрэ оҥорботун бары билэллэр, үчүгэй диэн ааттаммыт дьон куһаҕаны эмиэ оҥорон кэбиһэллэр. Үгүс дьоҥҥо элбэх үтүөнү оҥорорго анаан талыллар салайааччылар бэйэлэрин тустарыгар харбас буолан хаалалларын Аан дойду солуннарыттан истэн билэллэр.
Айылҕа биэрбит талааннарын бэйэлэрин тустарыгар ордук туһанар, атын дьону ордук санааһын иҥмит, ол-бу куһаҕаны түстүүр ойууннар хара ойууннар диэн ааттаныахтарын сөп. Хара, куһаҕан санаалаах ойууннар алҕаабаттарыгар, алгыс эппэттэригэр сөп. Кинилэр үгүс дьоҥҥо үчүгэйи баҕарбаттарыттан дьоҥҥо алгыс этэр кыахтара чахчы суох буолар.
Ойууннар син-биир бары дьон курдук майгыларын уратыларынан икки аҥы арахсаллар. «Сүөһү эриэнэ таһыгар, киһи эриэнэ иһигэр» диэн сахалар этиилэрэ ойууннарга эмиэ сөп түбэстэҕинэ, кинилэр үчүгэй дуу эбэтэр куһаҕан дуу майгылаахтара тастарыгар соччо биллибэт буолуон сөп. Хара санааларыттан ыраастаммыт ойуун үрүҥ ойуун буолан хаалыан эмиэ сөп.
Күүстээх куттаах-сүрдээх ойууннар бары эмтиир, отоһуттуур, билгэлиир уонна алгыыр кыахтаахтар, арай алгыс оҥорорго үчүгэй санаалара эрэ элбэх буолуо этэ.
Былыргы өбүгэлэр тимири уһаарааччылар, уһанааччылар уонна сүөһү көрөөччү, булчут диэн дьоҥҥо арахсар эрдэхтэринэ бэйэ-бэйэлэрин ойууннарын тус-туспа араартаан, хара уонна үрүҥ диэн ааттаспыттарыгар эмиэ сөп. Буору хаһар тимир уһаарааччылар ойууннарын сүөһү көрөөччү, үрүҥ аһы оҥорооччу уонна булчут дьон, абааһы, сир анныгар дойдулаах уот кымньыылаах ойуун диэн ааттыы сылдьыбыттар эбит. Былыргы сахалар үгүс ойууннарын итинник этэллэр.
Кэнники кэмҥэ саха сиригэр сүөһү көрөөччүлэр элбээннэр, онтон тимири уһаарааччылары нууччалар баһыйаннар, букатын да суох гына эһэннэр уонна итэҕэлбит саҥа үөскээн эрэринэн ойуун үксэ үрүҥ ойуун буола сатыылларыгар бары кыах баар буолбутугар сөп.
Ойууннар хара уонна үрүҥ диэн ааттанан арахсыыларыгар былыргы сахалар төрүттэрэ хас да тус-туһунан үлэлээх-хамнастаах дьонтон холбоһон үөскээбиттэрэ улахан оруолу ылбыт. Сахалар биир сүрүн баһылааччы, бастаан иһээччи төрүттэринэн тимир уустара биллэллэр. Бу дьон ойууннара тимири уһаарааччылар, тимир уустара. Кинилэр дьаамалары хаһаннар тимирдээх тааһы көрдүүллэр уонна олору уулларан тимири уһаараллар. Тимир ууһа ойуун күөтүн сирдиргэччи үрдэрэн, кыымынан ыһыахтанар оһоҕун аттыгар түүҥҥү хараҥаҕа эккирии турара атын ынах, сылгы сүөһүлээх эбэтэр булчут дьон көрүүлэригэр бэйэтэ ынырык хартыына буолуон сөп. Бу тимир ууһа уонна сүөһүлээх дьон ойууннарын холбоһууларыттан билиҥҥи ойууннар үөскээн тэнийбиттэр. Бары ойууннар таҥастарыгар элбэх тимир тэриллэрдээхтэр.
Бу кэмҥэ тус-туспа итэҕэллэр холбоһууларыгар бэйэ-бэйэлэрин, эн куһаҕаҥҥын, хараҕын, мин үчүгэйбин, үрүҥмүн дэспиттэригэр сөп. Оччотооҕу, былыргы кэмҥэ ынах, сылгы сүөһүлээх ойууннар кыаттарбыттарыттан кыйаханан, тимир ууһа ойууну хара куһаҕан, буору хаһар ойуунунан ааттаабыттарыгар сөп. Өссө былыргы кэмҥэ тимир уустарын букатын да Аллараа дойдуга олохтуу сылдьыбыттара ити этиини эмиэ бигэргэтэр. Кэлин тимир уустара букатын суох буоланнар хара ааттаах, уот кымньыылаах ойууннар суохтар диэхпитин сөп.
Бу быһаарыы кэлин нууччалар кэлэн бэйэлэрин христианскай итэҕэллэрин киллэрэ охсоорулар сахалар итэҕэллэрин илдьэ сылдьааччы ойууннарын тус-туспа араартаары сорохторун хараларынан, куһаҕаннарынан ааттаабыттарыгар эмиэ сөп түбэһэр. Өйдөрүнэн-санааларынан, киһи быһыыларынан, куттарын күүһүнэн кыайбаккалар, итинник түһэрэр ааты иҥэрбиттэригэр сөп. Ким ахсаанынан элбэх, баһылаабыт, кыайбыт үрүҥ, үчүгэй ааттанара былыргыттан дьон олоҕор эмиэ биллэр суол буолар.
Билигин төһө эмэ сайдыылаах кэмҥэ кэлбиппит кэннэ, ойууннары хара, үрүҥ диэн араартааһыны суох оҥоруохха сөп буолла. Үөрэх-билии сайдан ким хайдах ойуун буоларын, төһө кыахтаах эмчитин үлэтэ-хамнаһа, ситиһиитэ, дьон-сэргэ билиниитэ бэйэтэ көрдөрөн-биллэрэн иһэр. Күүстээх куттаах-сүрдээх, дьоҥҥо тиийимтиэ тыллаах-өстөөх, үтүө баҕа санаалардаах киһи алгыс этиитэ ордук ылыннарыылаах буолара, дьоҥҥо тиийимтиэтэ ханан да саарбахтаммат. Омук сайдан, үүнэн иһиитигэр кинилэр ордук улахан сабыдыалы ылынан, күүскэ үлэлээн-хамсаан биэрэллэрэ эрэйиллэр.
Сахалар ойууннара тоҥус ойууна ордук күүстээх диэн билинэллэр эбит. Бу билинии өй-санаа мунньуллуутуттан тутуллар буолан сөптөөх эбит диэн быһаарыллыан сөп. Омук төһө уһун үйэлээх даҕаны өйө-санаата мунньуллуута соччонон элбэх. Кут-сүр үөрэҕэ быһаарарынан өй-санаа мунньуллан ийэ кукка кубулуйар. Өй-санаа мунньуллуутуттан ийэ кут күүһүрэр. Кытаанах, халбаҥнаабат үгэстэр үөскүүллэр уонна үксүүллэр. Уһун үйэлээх омуктар өйдөрө-санаалара күүстээх.
Ойууннары омуктар шаман диэн аатынан билинэн сылдьаллар. Сахалыы самаан сайын диэн сайын үтүөтэ кэмэ ааттанарыттан быһа тардан ылан шаман диэн тылы туттунууга киллэрэн кэбистилэр.
Санаа күүһүн туһаныы ойууннааһын диэн ааттанар. Санаата күүстээх, атын дьоҥҥо дьайыыта тиийэр кыахтаах киһи ойуун буолар кыахтаах. Хас киһи барыта утумнаахтык дьарыктаннаҕына ойуун буолуон сөп. Киһи сааһыран истэҕинэ өйө-санаата эбиллэн, мунньуллан уонна тулуура эбиллэн иһэриттэн санаатын күүһэ элбиир, улаатар, күүһүрэр. Күүһүрбүт, түмүллүбүт санаалары салайарга кыах кырдьаҕас киһиэхэ үөскүүр.
Күүстээх санаалаах киһи сааһырдаҕына ойуун буолуон сөп. Бу киһи санаатын күүһүнэн атын киһиэхэ дьайыан, саныыр санаатын уларытыан, бэйэтин санааларын соҥнуон сөп. Буор кутун утумнаахтык дьарыктаан быстах ыарыылары билиммэт буолар турукка киллэриэн сөп. Былыргы ойууннар маннык турукка киирбиттэрин кытарбыт хобордооҕу салаан эбэтэр уһуктааҕынан анньынан көрдөрөн дьону итэҕэтэллэр эбит.
Сааһыран иһэр эт-сиин айылҕа уларыйыыларын билэр кыаҕа улаатан иһэр. Киһи ол уларыйыылары билгэлээн билэн айылҕа уларыйыыларын билэр кыаҕа улаатар. Сүһүөх дьаралыйыыта ардах, хаар кэлэрин сыыспакка билгэлиир.
Киһи барыта сааһыран, олох уопутун мунньунан, санаата күүһүрэн истэҕинэ уонна эбии дьарыктаннаҕына ойуун буолан иһиэн сөп. Дьон кырдьан истэхтэринэ түүллэрэ ордук чуолкайданар уонна элбэхтик уопутуран таба тойоннуур кыахтаналлар, инникини билэн-көрөн ойуун таһымыгар тахсаллар.
Өй-санаа сайдан иһэр таһыма итинник баран иһэр. Кыахтаахтар, күүстээх санаалаахтар ойуун буолан, эдэрдэри иитиигэ-үөрэтиигэ кыттыһар кыахтаналлар. Сахалар кырдьаҕаһы ордук ытыктыыллара сааһыран истэххэ өй-санаа сайдан, күүһүрэн иһэрин билэллэриттэн тутулуктаах.
Кырдьаҕастар өйдөрө-санаалара күүһүрбүтүнэн, билиилэрэ кэҥээбитинэн туһанан эдэрдэри иитиигэ, үөрэтиигэ ылсыһаллара эрэйиллэр. (3,18).
Туһаныллыбыт литература..
1. «Туймаада саҥата» хаһыат. N 49. 15.12.2000.
2. Кондаков В.А. Ойууннааһын эйгэтин кистэлэҥнэрэ. Ойуун эмтиир ньымалара.- Дьокуускай: Бичик, 1998.- 144 с.
3. "Туймаада" хаһыат. №304. 12.05.2016.<|endoftext|>
Өй-санаа сайдан иһиитэ
Аныгы, сайдыылаах наука быһаарарынан Сир үйэтин уһуна 10 млд. сыл буолуон сөп. Кинилэр аахпыттарынан Сир үөскүөҕүттэн 4 млд. сыл ааспыт буоллаҕына, Сир өссө да өр кэмҥэ баар буолуох курдук. Сахалар үөрэхтэринэн Сиргэ айылҕа Күн баар эрэ буоллаҕына сайдар. Күн өлүүтэ туох баар айылҕа барыта өлүүтүгэр тириэрдэр.
250 мөл. сыл анараа өттүгэр Сиргэ олус улахан вулкан тоҕо тэбиитэ буола сылдьыбытын үөрэхтээхтэр дакаастаабыттар. Бу быһыы буолан ааспыта Арҕаа Сибииргэ ордук биллэр эбит. Бу кэм түбэһэр бэлиэ сирдэригэр вулкан лавата халыйбыта хос сулуой, хаттык буолан көстөр эбит.
33 мөл. сыл анараа өттүгэр киһи хараҕын оҥоһуута уларыйбыт.
7 мөл. сыл анараа өттүгэр киһи курдук быһыылаах хас да тус-туспа көрүҥнэрдээх харамайдар сиргэ бааллар эбит.
200 тыһыынча сыллар анараа өттүлэригэр киһи саҥарар саҥата сайдыбыт. Бу кэмтэн саҕалаан киһи мэйиитэ олус улаатан, өйө-санаата биллэрдик эбиллибит. Бу кэмҥэ киһиэхэ маарынныыр харамайдартан неандертальскай диэн ааттанааччы эмиэ баар эбит. Бу харамай күөмэйин оҥоруута билигин баар эбисийээнэлэр киэннэрин курдук буолан, кыайан саҥара үөрэммэтэҕиттэн сайдыыны кыайан ситиспэккэ киһиэхэ кыаттаран, баһыттаран симэлийэргэ барбыт. Бу кэмтэн саҕалаан киһиэхэ маарынныыр бары атын харамайдар суох буола эстибиттэр. (1).
Саха дьоно чугастааҕы кэмҥэ диэри билэр хайаларга олохтоох чучунаалара кыайан саҥарбат киһиэхэ маарынныыр кыыллар ордуктара буолуон сөп. Чучунаа олус күүскэ иһиирэрин истибит уонна тааһынан быраҕарын билбит дьон суруйууларыттан ол биллэр.
Кэлин археологтар булбут неандерталецтарын күөмэйин оҥоһуутун уратытынан кыайан саҥарбат буолуон сөп эбит диэн быһаарбыттара. Кыайан саҥара үөрэммэтэх киһи курдук кыыллар сатаан саҥарааччыларга, өйдөрө-санаалара түргэнник сайдааччыларга лаппа баһыттаран, туоратыллан, симэлийиигэ барбыттар. Билигин хайаларга көрдүү сатыыр чучунаалара, “хаар киһилэрэ”, ол кыыллар тобохторо буолуон сөп.
Улахан мууһуруу (ледниковый период) 10 тыһыынча сыл анараа өттүгэр бүппүтүн кэннэ дьон-аймах сайдыылара саҕаламмыт. Араас цивилизациялар бииртэн биир сайдыы үктэллэрин ситиһэннэр, бу олохпутугар тиийэн кэллибит. Олох салгыы сайдыыта дьон биир тылы булунууларыттан, биир санааланыыларыттан ордук улахан тутулуктаах буолбута билигин билиннэ. Улахан атомнай, термоядернай сэрии сэптэрэ аһара күүһүрбүттэрэ, мунньуллубуттара, бары тоҕо тэптэхтэринэ сир саара барыта күүстээх радиациянан сутулларын тэҥэ, күдэҥҥэ көтөр кыахтааҕа, дьон сэрэхтээх, бэйэ-бэйэлэригэр тулуурдаах буолууларын улаатыннаралларын эрэйэр.
Өй-санаа сайдыытын туһунан араас үөрэхтэр тус-туспа билиилээхтэр уонна бары олору тутуһа сылдьаллар, уларыталлара уустук, уһун кэми ылыан сөп. Өй-санаа сайдыытын тус-туспатык быһаараллар. Омук элбэх таҥаралардаах буолуута олус уһун үйэлээҕин бэлиэтиир ураты бэлиэ буолар. Киһи өйө-санаата улахан кыыл өйүттэн-санаатыттан сайдан, тупсан иһиитин элбэх таҥаралардааҕа биллэрэр.
Сиргэ улахан, киһиэхэ маарынныыр кыыллар үөскээн, сайдан истэхтэринэ Марстан космическай хараабыллар кэлэн түһүтэлээн, аҕыйах ахсааннаах дьон бөлөҕө сайдан, ахсааннара эбиллэн барбыт. Биирдиилээн да буоллар, бу кэлии дьон олохтоохтору кытта холбоһууларыттан бааһынайдар үөскээн тарҕаммыттар. Омук сайдан этэ-сиинэ тупсан иһиитэ бааһынайдар элбээн иһиилэриттэн тутулуктаах.
Кэлии дьон төһө да өйдөрө-санаалара сайдыылааҕын иһин бэйэлэрин кылгас үйэлэригэр экономиканы кыайан сайыннара охсубаккалар олохтоохтор таһымнарыгар таҥнары түспүттэрэ сабаҕаланар. Урал өрүс таас хайаларыгар олус былыргы кэмнэргэ араас химическэй элеменнэр, бензол эҥин структураларыгар сөп түбэһэр уруһуйдар бааллара, ону бигэргэтиэхтэрин сөп курдуктар.
Кэлиилэр Сиргэ дьон олоҕун тосту сайыннара охсубаталлар даҕаны сайдыылаах буор куттарын биэрэннэр, дьон күөмэйдэрин үлэтэ тупсан саҥара үөрэнэннэр салгын куттарын сайыннараннар, өй-санаа сайдыыны түргэнник ситиһэр кыаҕын үөскэппиттэр.
Киһиэхэ буор кута сайдыыта сахалар кут-сүр үөрэхтэринэн дакаастанар. Киһиэхэ эрэ салгын кута сайдарын сахалар билэллэр уонна куттары үөрэтэн кут-сүр үөрэҕин олохтообуттар.
Кэлиилэр өйдөрө-санаалара олохтоохторго бэриллиитин биллэр холобурунан сайдыылаах буор куттаах, өйө-санаата, салгын кута түргэнник сайдар, сатаан саҥарар киһи үөскээһинэ буолар. Наука үлэһиттэрин быһаарыыларынан бу кэм икки сүүс тыһыынча сыллар-даахха буолбут курдук. Сайдыылаах буор куту уонна түргэнник сайдар салгын куту кэлиилэр олохтоохторго иҥэрбиттэриттэн өй-санаа сайдыыны ситиһэр кыаҕа биллэрдик улааппыт. Бу түргэнник сайдар салгын кут көмөтүнэн билигин дьон-аймах өйдөрө-санаалара түргэнник сайдан үлэҕэ-хамнаска ситиһиилэри оҥорор кыахтаннылар. Ол быһаарыытынан олус былыргы кэмнэртэн сыыйа сайдан иһэр улахан эбисийээнэлэр билигин даҕаны бананы хастаан сииртэн ордук өйдөнө иликтэрэ буолар.
Олох тупсан, үлэ-хамнас сайдан, тэнийэн иһиитэ сыыйа-баайа дьон өйүн-санаатын улахан кыыл өйүттэн-санаатыттан сайыннаран, бу кэмнээҕи таһымҥа тириэрдибитин өй-санаа уһун үйэлэргэ уларыйан, таһымтан-таһымҥа тахсан иһиитин ырытыы быһаарар. Өй-санаа сайдан иһиитин таһымнара манныктар:
1. Киһи уонна сүөһү өйө-санаата арахсыылара. Киһи буолуу өйүн-санаатын дьон ситиһэр буолуулара.
2. Бэйэ киһитэ уонна атын киһи өйө-санаата арахсыылара. Олоҥхо кэмигэр дьон айыы уонна абааһы диэн икки аҥы арахсаллара. Тыыннаах уонна өлбүт дьон өйдөрө-санаалара икки аҥы арахсара быһаарыллан ол, анараа дойду уонна бу дойду үөскээһиннэрэ.
3. Сайдыыны ситиһии үрдүкү таһымынан киһи үчүгэйи уонна куһаҕаны айан оҥорон кэбиһэрэ арыллыыта буолар. Киһи сайдыыны оҥорор өйө-санаата икки аҥы арахсара биллибитэ. Үөһээ, Орто уонна Аллараа дойдулар үөскээниннэрэ уонна олоххо киириилэрэ ону быһаарар. Дьон үчүгэй киһи буолар баҕа санааланыыларыттан үчүгэй киһи таҥара - Христос таҥара үөскээһинэ өй-санаа салгыы сайдыытын быһаарар.
Өй-санаа бу уларыйан, тупсан иһэр таһымнарын биир-биир ыламмыт ырытыахпыт:
1. Киһи атын өйдөрө-санаалара кыайан сайдыбат кыыллартан, сүөһүлэртэн өйүн-санаатын, бэйэтин туспа араарыныыта, киһи буоларын билиниитэ олус былыргы кэмнэргэ үөскээбит. Бу кэмтэн ыла саха тылыгар киһи уонна сүөһү диэн тыллар үөскээн олоххо киирбиттэр.
Олус былыргы, былыргы дьыллар мындааларыгар дьон ахсааннара букатын аҕыйах эрдэхтэринэ, киһи эмиэ кыыл курдук тайҕаҕа мэнээк сылдьара, хайа хаспахтарын булан, онно саһара, олохсуйара. Бэйэтин санаатыгар көҥүлүнэн, талбытынан сылдьара. Хайа хаспаҕын ааныгар олорон халлаан ыйын уларыйыыларын, улаатарын-кыччыырын кэтээн көрөн үөрэтэрэ уонна ыйар, көрдөрөр диэн өйдөбүлү иҥэрэн ый диэн ааттаабыта сахабыт тылыгар киирэн иҥэн сылдьар.
Кэлин дьон ахсааннара элбээн истэҕинэ киһи бэйэтин билинэн, өйө-санаата сайдан, илиитигэр мас тутан көмүскэнэр кэмиттэн ыла кыыллартан туспа арахсан, бэйэтин киһи диэн ааттанан туспа бөлөҕүнэн сылдьар буолбута. Дьиикэй кыыллары тутан дьиэтитиэҕиттэн, үүнээйилэри үүннэрэн, хомуйан сиир буолуоҕуттан ыла, аҥардастыы бултаан аһыыра уларыйан, бэйэ-бэйэлэрин сиэспэт буолуулара сайдан барбыта. Кыыллары тутан дьиэтитиитэ, олору аһылыкка сиир буолуута киһи диэн ааттанан туспа араарыныытын, бэйэтин уратытын билиниитин сайыннарбыта. Бу кэмҥэ өйдөрө-санаалара сайдыбакка хаалбыт киһи курдуктары сүөһү диэн ааттааһын олохсуйбута, олору туораппыттара.
Киһи диэн икки сүһүөхтээх саха тыла хаһан үөскээбитэ өссө чуолкайдана илик. Сомоготто суруйарынан олус былыргы кэмнэргэ үөскээбит. Өй-санаа үөрэҕин сайыннарыы бу тыл киһи өйө-санаата саҥа сайдан, кыыллартан бэйэтин туспатын, уратытын билиниититтэн үөскээн олоххо киирбитин быһаарар.
Киһи улахан кыыллары тутан дьиэтитэн, көлө оҥостор кэмигэр бу кыыллартан өйүн-санаатын туспа араарынан, ордугун билинэн, олору сүөһү диэн ааттаабыта, бэйэтин киһинэн билиммитэ. Бу кэмтэн саҕалаан таҥара, киһи буолуу үөрэҕэ сайдан барбыта. Киһи бу кэмҥэ өйө-санаата сайдыбыта, үлэни-хамнаһы кыайара улааппыта, сүрэҕэ суох киһи «Сүөһү курдук сытар», куһаҕаннык быһыыланар киһи «Сүөһү курдук» диэн араарыллан ааттанар кэмнэрэ кэлбитэ.
2. Дьон атыттары кытта сэриилэһэллэрэ, бултуур сирдэрин былдьаһаллара. Киһи атын дьонтон бэйэтин көмүскэниитэ, арахсыыта, үчүгэй, айыы уонна куһаҕан, абааһы дьонноро баар буолууларыгар тириэрдибитэ. Дьон ахсааннара элбээн истэхтэринэ, аны бэйэлэригэр маарынныыр киһилэртэн көмүскэнэр кэмнэрэ тиийэн кэлбитэ. Эмиэ икки аҥы арахсыы үөскээбитэ.
Дьон ахсааннара эбиллэн, сотору-сотору көрсүһэр, атааннаһар, сир былдьаһар кэмнэрэ кэлиитигэр бэйэ дьоно уонна атын дьон диэн икки аҥы арахсыылара үөскээбитэ. Сахаларга бу кэми айыы дьоно уонна абааһылар, адьарайдар диэн арахсыы үөскээбититтэн быһаарыллар. Бу олус былыргы кэм, олоҥхо үөскээбит кэмэ буолар.
Олох салҕанан истэҕинэ өй-санаа үөрэҕэ сайдан испитэ. Тыыннаах уонна өлбүт дьон өйдөрүн-санааларын уратылара арыллыбыттара. Бу кэмҥэ дьон олорор сирдэрин-дойдуларын икки аҥы араарыы; бу дойду уонна ол дойду диэн арааран ааттааһын үөскээбитэ. Билигин элбэх сыыһалардаах “айыы үөрэҕин” тутуһааччылар “айыы үчүгэй” диэн этиилэринэн өйдөрө-санаалара бу, олус ыраах, хаалбыт таһымҥа эрэ сылдьарын биллэрэллэр.
Бу кэмҥэ былыргы араас кыыл, көтөр таҥаралар туһаларыттан тахсаннар атын, олоххо туһаны аҕалар дьиэ кыыллара; таба, дьөһөгөй, ынахсыт таҥаралар үөскээн барбыттара, үлэ-хамнас сайдыбыта, тус-туспа көрүҥнэргэ арахсыылара баһылыыр үлэ көрүҥүн арааран таһаарбыта. Киэҥ сири-дойдуну баһылыыр кыаҕы дьоҥҥо биэрбит тимири уһаарыы, тимиринэн уһаныы сайдыыта дьоҥҥо “Сах” таҥараны үөскэппитэ.
“Сах” таҥара сайдыыта тимири уһаарыы, уһаныы туспа үлэ көрүҥэр кубулуйуутугар тириэрдибитэ. Бу ураты, саҥа үлэ көрүҥүн салгыы сайыннарыы уоттан тутулуктаах “Сах” таҥара сайдыытын, киэҥ сирдэргэ тарҕаныытын төрүттээбитэ. “Сах” таҥаралаах саха омук үөскээбитэ, бу таҥара саха омугу сомоҕолуур күүс буолбута.
Улуу уустар ахсааннара эбиллэннэр экономикаҕа сайдыыны киллэрбиттэр киэҥ сирдэри баһылааннар улахан омуктары үөскэппиттэрэ. Омуктар үөскээн, бэйэ-бэйэлэриттэн тус-туспа арахсан, сирдэрин-дойдуларын бэлиэтэнэн, көмүскээн олохсуйан олорор кыахтаммыттара.
Айыы уонна абааһы, адьарай диэн арахсыы сэриигэ, өлөрсүүгэ тириэрдэр кыаҕа улахан. Куһаҕаннык, үөҕэн ааттаһыы эйэлэспэт буолууну үөскэтэр. Хардары-таары абааһыларынан ааттаһан баран, абааһылары барыларын суох оҥоруохха диэн кыахтара баарынан өлөрүстэхтэринэ, кыайбыт кыаттарбыты сиик гына симэлитэрэ, күл гынан күдэҥҥэ көтүтэрэ. Былыргы, олоҥхо кэмин саҕана дьон айыы уонна абааһы диэн икки аҥы арахсыылара элбэхтик сэриилэһиини, эйэлэспэт буолууну үөскэтэрэ.
Билиҥҥи сайдыылаах дойдулар өй-санаа үөрэхтээхтэрэ бу кэми өй-санаа өссө сайда илик, язычество, сэрии, өлөрсүү кэмэ диэн туспа арааран ааттыыллара, ол кэмҥэ дьон оҥорор быһыылара куһаҕана элбэҕинэн бигэргэтиллэр, айыылар уонна абааһылар диэн арахсыы охсуһууга, абааһы көрсүүгэ тириэрдэрэ, бэйэ-бэйэлэрин симэлитэ, суох оҥоро сатыыллара элбэхтик сэриилэһиилэрин, өлөрсүүлэрин үөскэтэрэ.
Олох салгыы баран сайдан, тупсан истэҕинэ бэйэ дьоно элбээн испиттэрэ. Кинилэр бэйэлэрин истэригэр тус-туспа санаалаахтар икки аҥы арахсыыларын үөскэппиттэрэ уһун кэмҥэ олоххо киирбитэ.
3. Өй-санаа салгыы сайдыыта киһи бэйэтин өйө-санаата икки аҥы арахсыытын, үчүгэй уонна куһаҕан санаалара баалларын быһаарбыта. Дьон айылҕа төрүт тутулуктарын арыйан билиилэрэ «Туох барыта икки өрүттээх» диэн этиини үөскэппитэ, олоххо үһүс хайысха, сөп түбэһэр буолуу бу икки хайысха икки ардыларынан, ортолорунан баарын арыйан таһаарбыта. Бу билии дьоҥҥо Үөһээ, Орто уонна Аллараа дойдулар диэн ааттарынан биллэр буолбута, сыыйа-баайа олоххо киирбитэ.
Бу тупсубут өй-санаа икки тыһыынча сыллар усталарыгар дьон олоҕор үчүгэй киһи, Христос таҥара буолан киирбитэ. Биһиэхэ билигин даҕаны өй-санаа бу курдук икки аҥы арахсыытын уонна үһүс хайысханы үөскэтэллэрин билбэт суруйааччылар, тыл үөрэхтээхтэрэ, оннооҕор учуонайдар бааллар.
Өй-санаа өссө сайдыыта киһи бэйэтин өйө-санаата икки аҥы арахсарын быһаарбыта. Киһи үтүө, үчүгэй санаата киирдэҕинэ үчүгэйи оҥороро, онтон хара, куһаҕан санааланнаҕына куһаҕаны оҥоруон сөбө арыллыбыта. Киһи оҥорор быһыыларыгар санаа олус улахан сабыдыаллааҕа быһаарыллыбыта.
Саҥа таҥара, үчүгэй киһи, Христос таҥара үөскээн киэҥник тарҕаммыта. Өй-санаа үс аҥы арахсыытыттан сири-дойдуну үс аҥы араарыы үөскээбитэ; үчүгэй, үтүө санаалар дойдулара Үөһээ дойду, куһаҕан, хара санаалар мунньуллар дойдулара Аллараа дойду, онтон бу икки дойдулар икки ардыларыгар дьон бэйэлэрэ олорор сирдэрэ Орто дойду диэн баар буолбуттара.
Өй-санаа сыыйа-баайа сайдан иһиитин таһымнара уонна дьон олохторо уларыйыыта, тупсуута үлэ-хамнас ситиһиититтэн тутулуга сөп түбэһэллэрэ өй-санаа хантан эрэ атын сиртэн кэлбитэ диэн этии сыыһатын быһаарар. Халлаантан туох эмэ эбии кэлбитэ диэн этии дьон олоҕор, өйүгэр-санаатыгар туһата суоҕун биллэрэр.
Киһиэхэ баҕа санаата элбэҕин курдук былыргы таҥаралар эмиэ элбэхтэр. Олус былыргы кэмнэртэн дьон бултуур, улахан сиэмэх кыыллар, көтөрдөр курдук буола сатыыр баҕа санааларыттан сайдан тахсыбыт улахан таҥаралар Будда, Христос уонна Магомет үөскээн киэҥ сирдэргэ тарҕаннылар, бу таҥаралары элбэх омуктар итэҕэйэллэр.
Билигин айылҕа уларыйан иһэр кэмигэр бу таҥаралар эргэрдилэр, өй-санаа сайдыытыттан, айылҕаны көмүскүүр санаа улаатыытыттан хаалан иһэллэр, тус-туһунан омуктар үөрэхтэрин өрө туталларыттан бары дьоҥҥо биир санааланыыны кыайан үөскэппэттэр.
Олох сайдан иһиитэ дьоҥҥо биир санаалаах буолууну ирдиир кэмэ кэлэн иһэр. Сахалар Күн таҥаралара ол сыалы ситиһэргэ туһалыыр кыаҕа улахан. Дьон бары Күн таҥараны итэҕэйдэхтэринэ, тутустахтарына айылҕаны харыстыыр санаалара күүһүрэр, эйэлээх буолуулара улаатар. (2,13).
Туһаныллыбыт литература..
1. 21 декабря 2007 г. ВГТРК (Канал Россия).
2. Каженкин И.И. Күн таҥара үөрэҕэ. - Дьокуускай: ГБУ РС(Я), "Бизнес-инкубатор", 2016. - 148 с.<|endoftext|>
Икки өрүтү араарыы
Күн таҥара баар буолуута киһи “Туох барыта икки өрүттээх” диэн үөрэҕи айылҕа уларыйыытыттан булан иҥэринэригэр үөрэтэр. Сахалар өй-санаа, таҥара үөрэхтэрэ бу үөрэҕи халбаҥнаабакка эрэ тутуһар уонна икки өрүтү; үрүҥү уонна хараны, үчүгэйи уонна куһаҕаны туһааннаах кэмигэр таба быһааран, арааран олоххо туһанарга ыҥырар.
Олоххо икки өрүтү араарыы, таба быһаарыыны ылыныы олус уустуктары үөскэтэр. Сахалар ону билэн «Олоҕу олоруу уустук» диэн этэллэр. Киһи буолуу сүрүн сыалынан ханнык баҕарар дьыалаҕа, бу дьыала икки өрүттээҕин билэн, олору арыйан, ол аата бу икки өрүтү дириҥник билэн, хайа да диэки халыйбакка эрэ ортотунан, икки өрүт икки ардыларынан барар курдук быһаарыыны ылыныы буолар. Сахалар дьон-аймах олорор, үөскүүр дойдуларын Орто дойду диэн ааттааһыннара ити быһаарыыга олоҕурар. Ол аата таба быһаарыы ортотунан, икки өрүт икки ардыларынан барыахтааҕын кэмнээн ылыныы бэйэтэ тэҥнэһиини үөскэтэр. Икки өрүт икки аҥы тардыһар, икки өттүттэн тутулуктаах буоллахтарына, таба быһаарыыны ортотунан кэмнээн ылыныы ханнык эрэ балаһыанньаҕа, бу икки өрүттэр икки ардыларыгар бэйэ-бэйэлэрин көрдөбүллэрин аҕыйатан, кыччатан сөбүлэһии, тэҥнэһии баар буоларын ситиһэллэригэр аналланар.
Ханнык баҕарар быһаарыыга икки өрүттэр икки ардыларыгар тэҥнэһии баар буолуутун ситиһии Айылҕа төрүт сокуонугар сөп түбэһэр. Айылҕа, Сир уһун үйэлэргэ үөскээбит олус күүстээх тэҥнэһии балаһыанньатыгар икки өттүттэн кытаанахтык тутуллан, Күн уонна планеталар икки ардыларынан киэҥ куйаарга көтө сылдьар. Хайа да өттүн диэки халбаҥныыра, сыҕарыйара табыллыбат, куһаҕаҥҥа тириэрдиэн сөп. Сир, Күн диэки чугаһаан хааллаҕына сир дойду уотунан умайар, онтон тэйиччи барыы космос тымныыта дьайан Айылҕа чоҥкуччу тоҥоругар, тыыннаах харамайдар эстиилэригэр тириэрдэрин билигин үөрэхтээх дьон үчүгэйдик билэллэр.
Айылҕа тутулуктарын сокуоннарыгар аҥар өттүн диэки барыы хайа да өттүнэн көҥүллэммэт, табыллыбат, кэлин тиһэҕэр эстиигэ, Айылҕа тутулуктара уларыйыыларыгар, алдьаныыларыгар тириэрдэр. Өй-санаа аҥар өттүгэр халыйыытын, аҥар өрүтү мөлтөтүүтүн өйдөөх-санаалаах, үөрэхтээх дьон үөскэппэттэр.
Эр киһи уонна дьахтар дьон икки өрүттэрин үөскэтэр буоллахтарына сэбиэскэй былаас кэмигэр оҥоруллубут халыйыылары, аҥар өттүн диэки баран хаалыыны билигин ырыынак кэмигэр көннөрүү эрэйиллэр. Дьахталлар аһара үчүгэйдэрин билиниилэрэ, хайҕаныылара аналлаах бырааһынньыктаныылара эр дьону мөлтөтөн, аанньа ахтыбат буолууларын үөскэппитэ.
Үөрэх уонна үлэ киһи дьарыгын икки өрүтүн үөскэтэллэр. Үөрэҕи аҥардастыы өрө тутуу, бары үөрэҕи эрэ ситиһэ, эккирэтэ сатааһыннара үлэни хаалларан, куһаҕан диэн өйдөбүлү киллэрэн билигин үлэһиттэр быста аҕыйаатылар. Тыабыт сирин элбэх үлэлээх сирдэриттэн дьон барыылара эбиллэн, кэлии үлэһиттэр элбээн иһэллэр.
Өй-санаа хайа эрэ аҥар өттүгэр халыйыытын айыыны оҥоруу уонна олору олоххо киллэрэн иһии үөскэтэрин билэн ханнык да айыыны оҥорорго олус улахан сэрэхтээх буолуу өйдөрө-санаалара сайдыбыт, үөрэҕи-билиини баһылаабыт дьонтон ирдэнэр, ол-бу, буолар-буолбат, куһаҕаҥҥа тириэрдиэхтэрин сөптөөх саҥаны айыылары оҥорууттан туттуналлар.
Киһи өйө-санаата биир төрүттээх, биир мэйииттэн үөскээн, сайдан тахсаллар эрээри, киһи оҥорор быһыылара икки аҥы; үчүгэй, туһалаах уонна куһаҕан, туһата суох, буортулаах диэннэргэ арахсалларыттан икки өрүттэнэрин үөскэтэллэр.
Туох барыта икки өрүттээҕин киһи бэйэтин өйүн-санаатын, билиитин көмөтүнэн субу бириэмэҕэ сөп түбэһэринэн көрөн быһаарар уонна олоҕор туһанар. Бу икки өрүтү; үчүгэйи уонна куһаҕаны иккиэннэрин тус-туспа арааран билэр буолуу өйдөөх-санаалаах дьонтон хайаан да ирдэнэр уонна субу бириэмэтигэр, субу кэмҥэ эрэ сөп түбэһэр уратылаах.
Аҕыйах ахсааннаах куһаҕаны чуолкайдык арааран билэр буоллахха эрэ үчүгэй диэн туспа араарыллан биллэр кыахтанар, олоххо таба туһаныллар. Аҥардастыы үчүгэйи эрэ билии олох кэлтэйдии сайдыытын, халыйыытын үөскэтэр. Бары барыта үчүгэй буолан хааллаҕына, куһаҕан диэн суох буолан, симэлийэн, сүтэн хаалар курдук эрээри, олох барыта ханньары баран аҥар өттүн диэки халыйан барыыта, бары-барыта куһаҕаҥҥа кубулуйуута саҕаланар.
Үчүгэйи уонна куһаҕаны араарыы олох субу тирээн турар кэмигэр эрэ сөп түбэһэр уратылаах. Атын, уларыйбыт кэмҥэ субу үчүгэй диэн этэрбит уларыйан, аны куһаҕан буолан хаалыан сөп. Сахалыы "Үчүгэй уонна куһаҕан солбуйсан биэрэллэр" диэн өс хоһооно ону биллэрэр. Үчүгэйи уонна куһаҕаны тус-туспа араарыы, атын атын тылынан этиллэн бэриллэрэ букатын табыллыбат, өй-санаа уһун кэмнээх өйдөбүллэрин буккуйара быһаарыллар.
Тыл үөрэхтээхтэрэ үчүгэйи айыы, онтон куһаҕаны "аньыы" диэн арааран этэ сатыыллара өй-санаа үөрэҕэр сөп түбэспэт. Сахалар өй-санаа бу уратытын олус былыргы кэмнэртэн, өй-санаа сайдан уларыйбытыттан ыла билэллэрин ай диэн тылбыт икки өрүттээх өйдөбүллэммитэ биллэрэр. Киһи үчүгэйи эбэтэр куһаҕаны айан, оҥорон кэбиһэр кыаҕа быһаарыллан үчүгэй киһи таҥара Христос үөскээбитин кэнниттэн бу быһыы олоххо киирбитэ. Киһи үчүгэйи эбэтэр куһаҕаны оҥорон кэбиһэр кыаҕа тыыннааҕын тухары хаһан да хаалан хаалбат.
Ай диэн өй-санаа баспыт иһигэр, мэйиибитигэр үөскүүрүн быһаарар тыл. Бу тыл санааны быһаарар буолан куһаҕан өрүтэ араарыллан биллэрэ уустук. Хайа баҕарар киһи араас, ол-бу санаалары саныыра баа буолан бобуллар, тугу саныыра биллэр кыаҕа билигин суох. Сахалар «Киһи эриэнэ иһигэр, ынах эриэнэ таһыгар» диэн киһи ханнык санаалардааҕа биллибэтин быһааран этэллэр. Араас элбэх куһаҕан да санаалардаах киһи олорун атыттарга биллэрбэккэ, бэйэм үчүгэйбин диэн этинэ сылдьар кыахтаах.
Бас иһигэр, мэйиигэ санаабыт санаалартан талан ылан, бу туһалаах дии санаабыты илэтигэр оҥорон таһаардахха бу оҥоруу ким да оҥорон көрө илик быһыыта буоллаҕына айыы буолан тахсар. Бу оҥорон таһаарбыт быһыы, айыы дьоҥҥо туһалаах, үчүгэйи оҥорор буоллаҕына, үрүҥ айыы, онтон туһата суох, куһаҕаны оҥоруу буолан хааллаҕына, куһаҕан, хара айыы буола уларыйан тахсар.
Элбэх айыылар аан маҥнай оҥоруллалларын кытта үчүгэйдэрэ эбэтэр куһаҕаннара кыайан быһаарыллыбат кыахтаахтар эбэтэр үчүгэй диэн быһаарыыны үрдүттэн биэрэн кэбиһэллэр. Онтон төһө эрэ кэминэн бу айыы куһаҕана биллэн, быһаарыллан кэлиэн сөп. Сэбиэскэй былааһы бары үчүгэй дии сылдьыбыттара 74 сыл кэнниттэн үлэ-хамнас сатарыйан, экономика быста дьадайан, бу былаас куһаҕана биллэн тахсан эйэлээхтик эстибитэ.
Айыы диэн тыл бэйэтэ куһаҕана элбэҕин «ыы» диэн ытааһын дорҕоонунан бүтэрэ быһаарар. Бу тыл киһи куһаҕаны, буруйу оҥорор майгынын, кыаҕын холбуу ылан быһаарарын тэҥэ, киһи айыыны оҥороору сыыһа-халты туттунара эбиллэринэн куһаҕан өрүтэ элбиир. Бу тыл куһаҕан дьайыытыттан оҕолор, эдэрдэр ордук эрэйдэнэллэр. Кинилэр үгүстүк саҥаны айыыны, уратыны, дьон билбэттэрин, оҥорботторун оҥоро охсоору сыыһа-халты туттуналлара элбээн хааларыттан куһаҕаны оҥороллоро элбииригэр тиийэн хаалыахтарын сөп. Маннык кэм кэлэн эрэр. Эдэр оҕолор бэйэлэригэр тиийинэллэрэ элбээһинэ “айыы үчүгэй”, “айыы буолуҥ” диэн этииттэн, үөрэтииттэн быһаччы тутулуктаах. Өлбүт дьон өйдөрө-санаалара Үөһээ дойдуга үөр, айыы буолан сылдьаннар, туруга суох өйдөөх-санаалаах эдэрдэри түүллэригэр киирэн ыҥырар, угуйар кыахтаахтар. Айыы буола сатаан эдэрдэр онно киирэн биэрэр, быстах быһыыны оҥорон кэбиһэр кыахтара улаатар.
Бэрээдэктээх дьон бары сокуоннары, сиэри, киһи быһыытын тутуһар буоллахтарына айыыны, куһаҕан быһыыны оҥорботтор, онтон балары кэһэр, толорбот киһи киһи оҥорбот, билбэт быһыытын оҥорор, ол аата уратыны, урут суоҕу, саҥаны айыыны оҥорор. Ол куһаҕан, хара айыы буолан тахсара элбиир. Сокуоннары, сиэри тутуспат, дьон оҥороруттан уратытык оҥорор майгылаах оҕо, киһи, кырата куһаҕан быһыылаах киһи буолар, онтон улааттаҕына ыар, хара айыылары оҥоруон сөп.
Өй-санаа үөрэҕин бассабыыктар, коммунистар суох оҥоруулара киһи өйө-санаата сайдыытын сыыһа сыаналыырга тириэрдэн кэбистэ. Оҕо тугу барытын үчүгэй киһи оҥорорун курдук оҥорор буолууга, үчүгэй майгыга аан бастаан иитиллиэхтээҕин, ол аата аан маҥнай үчүгэй майгылаах, үчүгэй киһи буола улаатыахтааҕын умнан, хаалларын кэбиһэр, аҥардастыы арҕааҥҥы омуктар үөрэхтэрин эккирэтэн иҥэрэ сатыыллар.
Оҕо төрүт өйө-санаата, ийэ кута үөскүүр кэмигэр тугу барытын киһи оҥорорун курдук оҥоро үөрэнэн, соннук үгэстэри кыра эрдэҕинэ үөскэтэн иҥэриннэҕинэ, улаатан баран сыыһа-халты, аһара туттубат киһи буолара олоҕор ордук улахан үчүгэйи, туһалааҕы оҥорор. Киһи буолууну, ол аата сыыһа-халты туттубат буолууну ситиспит эдэр киһи өйө-санаата өссө сайдан саҥаны айыылары оҥордоҕуна элбэх киһи быһыылаах саҥаны айыылар үөскээннэр үгүс туһаны аҕалыахтарын сөп.
Омук сайдыыны ситиһиитэ элбэх туһаны оҥорор саҥаны айыылары олоххо туһаннаҕына эрэ кыаллыан сөп. Сайдыыны ситиһэ охсоору элбэх саҥаны айыылары оҥоро сатыыллар. Сэбиэскэй былаас үөскээһинэ омук олоҕор олус улахан саҥаны айыыны оҥоруу буоллаҕына, 74 сыл кэнниттэн ону төттөрү, урукку оннугар түһэрэ сатыыллар, олус элбэх саҥаны айыылартан туһалааҕа, үчүгэйэ биир эмэ буолара сэбиэскэй былаастан кэһэйии кэнниттэн билиннэ.
«Туох барыта икки өрүттээх» диэн этии өйгө-санааҕа быһаччы сыһыаннаах, айылҕаҕа туох барыта эргийэн кэлэн иһэрин быһаарар. Ол иһин сир-дойду үрдүгэр аҥардастыы үчүгэй диэн букатын суох. Үчүгэй аһара үчүгэйгэ кубулуйан, алдьархай эбэтэр ынырык үчүгэй диэҥҥэ уларыйдаҕына, куһаҕаҥҥа кубулуйара тиийэн кэлиэн сөп. Икки өрүттээх өйдөбүллээх тыллар ити уларыйыы кэлэн иһэрин быһаараннар биһиэхэ тириэрдэллэр.
Элбэх буолар-буолбат саҥаны айыылар сыыһа-халты буолуулара элбээһиниттэн куһаҕан быһыыга кубулуйаллара үксүүр. Айыыны оҥоруу кэмнээх-кэрдиилээх, туспа араарыылаах буолуохтаах, үрүҥ эбэтэр хара айыы диэн туспа быһаарыылаах этилиннэҕинэ эрэ табыллар. Дьоҥҥо туһаны аҕалар саҥаны айыы үрүҥ айыы диэн ааттанар. Куһаҕаны айыыны хара айыы диэн туспа арааран ааттаан өйтөн-санааттан ыраастанан, умнулларын ситистэххэ эрэ өй-санаа сайдыыта урукку оннугар түһэн, үчүгэйи оҥоруу элбээһинэ дьэ үөскүүр кыахтанар.
Сахалар нууччалар буолбатахтар. Сахалыы өй-санаа «Туох барыта икки өрүттээх» диэн айылҕа төрүт тутулугун билинииттэн, олоххо тутуһууттан үөскээбит. Айыы диэн тыл бэйэтэ икки өрүтү, үчүгэйи уонна куһаҕаны иккиэннэрин холбуу иҥэринэн сылдьар тыл буоларын уларыта сатаабакка харыстанар.
Билигин итэҕэли сыыһа үөрэтээччилэр; тыл үөрэхтээхтэрэ уонна нууччалары үтүктэр учууталлар киһи куһаҕаны оҥорор быһыытын үчүгэйи оҥороруттан туспа арааран «аньыы» диэн сахаларга суох тылынан ааттаары оҥостоллор, онно-манна суруйаллар. Бу бэйэлэрин олус үчүгэйбит дии сананар, биһиги эрэ таба суолу тутуһабыт дэнээччи сэбиэскэй былаас тобохторо тыл үөрэхтээхтэрэ, суруйааччылара былыргы православнай таҥара үөрэхтээхтэрэ булан туттубут “аньыы” диэн тылларын туһана сатыыллар. Бу тылы аан маҥнай П.А.Ойуунускай үлэлэрин репрессия кэнниттэн бэчээттээн таһаарыыларыгар туттубуттара, ону билигин сахаларга аҕалан аны ордук нууччатымсыйбыттарын көрдөрөөрү соҥнууллар.
Нууччалар өйдөрүн-санааларын, үчүгэйи уонна куһаҕаны оҥорууну икки аҥы араарбыттар, өйдөрө-санаалара буккуллубут. Кинилэр үчүгэйи – “хорошо”, онтон куһаҕаны – “грех” диэн тус-туспа тылларынан ааттыыллара гректэртэн арахсыыларын кэмигэр үөскээбит.
Өй-санаа икки аҥы арахсыыта үчүгэйгэ тириэрдибэт. Омук арахсар, саҥалыы үөскүүр кэмигэр аһара күүстээх хайдыһыыны, эйэлэспэт буолууну үөскэтэн, букатын эстэригэр тиийэн хаалыахтарын сөп. Тыл үөрэхтээхтэрэ, суруйааччылар уонна учууталлар сахалыы өй-санаа уратыларын билбэттэриттэн быһалыы нууччалары үтүктэн «грех» диэн тыл оннугар ити «аньыы» тылы булан туһана сатыыллара сахалыы өйгө-санааҕа, «Туох барыта икки өрүттээх» диэн этиини, айылҕа төрүт тутулугун тутуһууга сөп түбэспэт.
Сахалар олус былыргы үөрэхтэрин, билиилэрин бу кэмҥэ диэри уларыппакка, бэйэтинэн илдьэ сылдьар бэлиэлэринэн айыы диэн тыл биирэ, соҕотоҕо буолар. «Туох барыта икки өрүттээх» диэн этиигэ сөп түбэһэн бу тыл үчүгэйи уонна куһаҕаны оҥорууну холбуу ылан быһаарара хаһан да уларыйбат. Киһи баһа, мэйиитэ биир буоларынан тугу өйдөөн-санаан оҥороро биир мэйииттэн айыллан тахсарын чопчу бэлиэтээн айыы диэн тыл соҕотох эрэ буоллаҕына табыллар. Ханнык баҕарар киһи үчүгэйи эбэтэр куһаҕаны оҥорор кыахтааҕын бу айыы диэн тыл быһаарара өй-санаа уратыларыгар сөп түбэһэр уонна хайа да өттүгэр аһара барыыны, халыйыыны суох оҥорор кыахтаах.
Сахаларга «аньыы» диэн тыл суох, былыр да суох этэ. Сахабыт тылын былыргы үйэлэргэ чочуйан оҥорбут, өй-санаа үөрэҕин баһылаабыт ойууннар «аньыы» диэн тылы киллэрбэтэхтэрин биир да тыл үөрэхтээҕэ булан этэ илик. «Ан» диэн тылтан өйү-санааны быһаарар, хамсааһыны биллэрэр тыл сахаларга үөскээбэт.
Айыы диэн тылы сатаан саҥарбатаҕа буолан «аньыы» диэҥҥэ уларыта сатааһын сахалыы өй-санаа тутулуктарын билбэт буолууттан үөскүүр. Бу тылы тутта сатыыр дьон сахалыы өй-санаа тутулуктарын үрэйэ, алдьата, биир киһи өйүн-санаатын икки аҥы араара сатыыллар. «Аньыы» диэн тылы сахалар төрүт туттубаттар.
Айыы диэн тылбыт бэйэтэ куһаҕаны уонна үчүгэйи оҥорууну бэлиэтиирин холбуу иҥэринэ сылдьар тыл буолар. Бу тылы туһанарга үчүгэй буоллаҕына үрүҥ айыы, онтон куһаҕаны бэлиэтииргэ хара айыы диэн быһаарыылаах туһанар сахалыы өйгө-санааҕа, туох барыта икки өрүттээҕин таба туһаныыга сөп түбэһэр.
Өй-санаа икки аҥы арахсыытын үөскэтии олус улахан сыыһа. Олох ханнык эмэ ыарахан, уустук кэмигэр өй-санаа икки аҥы арахсыыта ордук күүһүрэн, букатын эйэлэспэт буолууга тириэрдэн омук икки аҥы арахсыытын үөскэтиэн сөп. Өй-санаа арахсыытын үөскэтиини, «аньыы» диэн тылы тутта сатааһыны, бу кэмтэн ыла тохтотуохха.
Сэбиэскэй былаас саҕана мааныламмыт учуонайдар, тыл үөрэхтээхтэрэ уонна сэбиэскэй суруйааччылар нууччалары быһаччы үтүктэллэриттэн үчүгэйи – айыы, онтон куһаҕаны – «аньыы» диэн тус-туспа тылларынан ааттаан олоххо киллэрэн туһаннара сатыыллара олус улахан сыыһата ити быһаарыынан толору дакаастанар.
Тыл олус уһун кэмнэргэ уларыйбакка эрэ бэйэтин тутаах өйдөбүлүн иҥэринэн илдьэ сылдьар уратылаах. Ханнык эрэ киһи оҥорор быһыытын, бу куһаҕан быһыы эбит диэн уһун үйэлэргэ уларыйбат гына дьаралыктаан, туспа тылынан этэн, аат-суол иҥэрэн кэбиһии элбэх табыллыбат өрүттэрдээх.
Холобурга, сэбиэскэй кэмҥэ баай киһи куһаҕан буолара, билигин уларыйан үчүгэй буолан сылдьар. Ол кэмҥэ куһаҕан диэн ааттаммыт билигин үчүгэйгэ уларыйда. Биирдэ элбэхтик арыгы испит киһи куһаҕан киһи буола түһэн баран, аны испэтэҕинэ көнүөн, эмиэ үчүгэй киһи буолуон сөбүн син билэртэн үөрэтэ, көннөрө, улахан да арыгыһыттары эмтэтэ сатыыллар. Биир киһи үчүгэйи эбэтэр куһаҕаны да оҥорорун син арааран билэллэр эрээри, кини оҥорор быһыыларын тус-туспа тылларынан ааттата сатааһыҥҥа өй-санаа, таҥара үөрэҕин туһамматтан киирэн биэрэллэр.
Арыгыны аһара иһэр олус куһаҕан, арыгыһыт да, ыарыы да буолуохха сөп. Арыгыны аһара испит киһи куһаҕаннык быһыыланар. Арыгы куһаҕана элбэх буолан арыгыны испэт буолуу үчүгэйэ быһаарыллар кыахтанар. Ол иһин арыгыны испэт үчүгэй. Оччоҕо арыгыны иһэр киһи оҥорор быһыытын туспа тылынан этэн дьаралыктыыбыт дуу? Арыгыһыт диэнтэн ураты? Арыгыны куруук испэттэр, быраҕан да кэбиһээччилэр бааллар. Арыгы испит кэмнэригэр куһаҕан буола түһэн баран, испэтэхтэринэ үчүгэй киһи буолар дьон элбэхтэр. Олору хайдах гынабыт, туохтар диэн ааттыыбыт? «Аньыы» буолан ылла диибит дуу?
Арыгыны кыратык, кэмнээн иһэр үчүгэй. Элбэҕи истэххэ итирии, куһаҕан буолар. Ол эбэтэр арыгыны аһара иһэн кэбиспэт, итирбэт эбитэ буоллар, бука бары арыгы үчүгэй дииллэрэ сөптөөх буолан тахсыа этэ.
Киһи үчүгэй уонна куһаҕан быһыылары оҥорор кыаҕын, уратыларын быһаарыы үчүгэй киһи таҥара, Христос таҥара үөскээһинигэр тириэрдибитэ икки тыһыынча сыллартан орто эрээри тыл үөрэхтээхтэрэ, сорох суруйааччылар, учууталлар, учуонайдар ону арааран билэ иликтэрэ хомолтону эрэ үөскэтэр.
Yчүгэйи уонна куһаҕаны, ол аата икки өрүтү араарыы барыта киһи ханнык үөрэҕи-билиини кыра эрдэҕиттэн иҥэриммитинэн, баһылаабытыттан, кини иитээччилэриттэн, үөрэтээччилэриттэн, ол аата төрөппүттэриттэн быһаччы тутулуктаах. Бу тутулугу «Төрүт уус ыал», «Яблоко от яблони недалеко падает» диэн өс хоһоонноро олус чуолкайдык быһаараллар.
Суруйааччылар, тыл үөрэхтээхтэрэ, учууталлар уонна учуонайдар сэбиэскэй былаас ииппит, үөрэппит дьонноро туохтара да уларыйбакка ордон сылдьаллар, өссө оҕолору, студеннары үөрэтэллэр. Кинилэр сэбиэскэй былаас “айыыны оҥорор үчүгэй” диэн сыыһа үөрэҕи тарҕаппытын билигин даҕаны салҕаан иһээччилэр буолаллар. Бу ырыынак кэмигэр кинилэр үөрэхтэрэ улаханнык уларыйыа, көнүө этэ.
Өй-санаа аҥардастыы биир өттүн диэки барыыта халыйыыны, олох икки өрүттээҕин умнууну үөскэтэр, олоххо аҥардастыы үчүгэй быһыы эрэ баарын курдук өйдөбүлгэ тириэрдэр. Аҥардастыы олох үчүгэй өттүн эрэ билии, куһаҕан диэн тугун билбэт буолууга тириэрдэн, аны киһи ол куһаҕаны бэйэтэ билбэтиттэн оҥорон кэбиһэригэр тириэрдэрэ ордук кутталлаах, улахан куһаҕаны оҥорууга тириэрдиэн сөп.
Сахалар киһи өйө-санаата уларыйан биэрэр кэмнэрдээҕин былыр үйэҕэ быһааран билэннэр «Үчүгэй уонна куһаҕан солбуйсан биэрэллэр» диэн этэллэр. Арай киһи бэйэтэ өйдөөх-санаалаах буоларынан, бу солбуйсан биэрэр кэм кэлбитин билэн өйүн-санаатын уларытан, онно сөп түбэһиннэрэн биэрэрэ эрэйиллэр.
Ким эрэ булан-талан «бу үчүгэй», «бу куһаҕан» диэн быһааран биэрэрэ субу кэмҥэ эрэ туһалыыр, кэмэ аастаҕына кыайан уларыйбакка, сайдыбакка хаалан хаалыан сөп, ол иһин үчүгэйи уонна куһаҕаны тус-туспа тылларынан ааттааһын өй-санаа үөрэҕэр букатын сөп түбэспэт.
Тыл үөрэхтээхтэрэ субу тирээн турар кэмҥэ эрэ үчүгэйи уонна куһаҕаны тус-туспа араартаан дьоҥҥо быһааран биэрэр оннугар атын, «аньыы» диэн тылы булан куһаҕаны барытын туспа арааран уһун кэмҥэ ааты иҥэриини олохтуу сатыыллара, бу дьон өйдөрө-санаалара татымын, арыыйда тэйиччини, ырааҕы, кэлиэхтээҕи кыайан ырыҥалаан быһаарбаттарын биллэрэр.
Айыы диэн былыр-былыргыттан бэйэтэ икки өрүттээх өйдөбүллээх тылы буккуйан аҥардастыы үчүгэй эрэ өрүттээн туһаҕа киллэрэ сатааһын саха тылын өйтөн-санааттан тутулуктарын букатын билбэт буолууттан тахсар олус улахан сыыһа быһыы буолар. Айыы аан маҥнай үчүгэйэ эбэтэр куһаҕана араарыллан биллибэт уратылааҕа уустуктары үөскэтэр. Улуу Өктөөп өрө туруута кыайыыта, былааһы үлэһиттэр, саллааттар ылыылара олус улахан саҥаны айыы эбит буоллаҕына, куһаҕана, олоххо халыйыыны үөскэппитэ 74 сыл кэнниттэн биллэн тахсан, бу былаас эстибитэ үөрэх буолар.
Бу айыы диэн тылы буккуйуу, аҥардастыы үчүгэй эрэ өйдөбүлүнэн туһана сатааһын, айыыны элбэхтик оҥор диэн оҕолору үөрэтиини киэҥник тарҕатыытыттан эдэрдэр элбэх быстах быһыылары оҥоруулара, сыыһа-халты туттунуулара, ол иһигэр бэйэлэригэр тиийиниилэрэ элбииригэр тириэртэ. Үчүгэйи уонна куһаҕаны кыайан араарбат буолуулара үөскүүрүттэн үгүстүк сыыһа-халты туттунууга киирэн биэрэллэригэр тиийэллэр.
Айыы үөрэҕин алҕастара кэлэр көлүөнэлэри үөрэтиигэ олус улахан буортуну оҥорор куттала үөскээтэ. Эдэрдэр, өйдөрө-санаалара ситэ, киһи буолууну баһылыы иликтэринэ, элбэхтик айыыны оҥордохторуна, үгүс быстах быһыылары, ситэ толкуйдамматах, быһаарыллыбатах дьыалалары оҥоруохтарын сөп. Өй-санаа үөрэҕэ эдэрдэри сыыһа-халты туттуналларыттан харыстаан, «Айыыны оҥорума» диэн сахалар таҥараларын үөрэҕин тутуһара эрэ табыллар.
Саха дьонун өйдөрө-санаалара билигин ыһыллан сылдьар, чөл оннугар түһэ илик. Ол барыта анаан-минээн сэбиэскэй былаас саҕаттан буккуйар дьон баалларыттан, сахалары үрэйэ, ыһа сатааччылар элбэхтэриттэн, бу быһыы салҕанан баран иһэр. Киһи кэһэйдэҕинэ, кыһалҕаҕа ыллардаҕына эрэ түргэнник уонна умнубат буола үөрэнэр. Өссө биир, коммунистар кэһэппиттэрин курдук улахан кэһэйии Россия олохтоохторун күүтэр курдуга сабаҕаланар.
Араас өй-санаа үөрэхтэрэ үчүгэйтэн куһаҕаны арааран, тус-туспа тылларынан ааттаан биэрэллэрэ дьоҥҥо быстах эрэ, субу кэмнээх туһаны аҕалыан сөп. Маннык араарыы өй-санаа кэлтэйдии сайдан барыытыгар, аҥардастыы биир эрэ өрүт үөрэҕин, билиитин ылыныыга тириэрдэрэ халыйыыны, хаалыыны үөскэтэрэ куһаҕан.
Өйө-санаата тутулуктаах, бэйэтэ үчүгэйи, куһаҕаны араара үөрүйэҕэ суох буола, бэлэми кэтэһэ, ким эрэ эппитин аҥардастыы үтүктэн толоро үөрэммит киһи атын дьон баһылааһыннарыгар киирэр. Өй-санаа маннык олус күүстээх тутулуктаах сайдыыта бэйэтэ диктатура көрүҥүн үөскэтэн олох сайдыыта уларыйар эбэтэр омук саҥалыы үөскүүр кэмигэр олус күүстээх охсууну оҥорон омук ахсаана лаппа аҕыйыырыгар тириэрдиэн сөп. Чечня сэриитигэр ваххабиттар «джихад» өйүн-санаатын киллэрэннэр олус күүскэ утарсыбыттара. Ваххабиттар итэҕэллэрэ баара олус күүстээх утарсыыны оҥорорго көмөлөспүтүн иһин, бу сэрии түмүгүнэн, ол аата кыаттарыы кэнниттэн ваххабиттар итэҕэллэрэ букатыннаахтык туоратылларыгар тириэрдибитэ.
Билигин Россияҕа ваххабиттар олус куһаҕаннар диэн өйдөбүлү дьоҥҥо киллэрэн кинилэри туората, саа-сэп күүһүнэн суох оҥоро сатыыллар. Саудовскай Аравия диэн ваххабиттар салайар государстволара атыттары кытта син тапсан ыаллыы олороллор. Дьон бэйэ-бэйэлэрин кытта эйэлээх буолуулара итэҕэл хайдаҕыттан тутулуга суоҕун ити быһаарыы бигэргэтэр.
Өйү-санааны үчүгэйгэ уонна куһаҕаҥҥа эрдэттэн тус-туспа арааран бэлэмнээһин, аналлаах үөрэхтэри айан тутуһар буолуу быстах, күннээҕи эрэ дьыалаларга үчүгэйи оҥорбут курдугун иһин, өр кэмнээх, уһун үйэлээх дьайыылаах дьыаларга өй-санаа халыйыытын, аҥардастыы биир эрэ өттүн диэки барыыны үөскэтэн олоххо ордук улахан куһаҕаны, эйэлэспэт буола хайдыһыыны оҥорор.
Холобурга, арыгыны аҥардастыы куһаҕан, адьас иһимэ диир дьон арыгы эмиэ туһалаах өрүттээҕин, элбэх эньиэргийэни киһиэхэ биэрэрин аахсыбаттарыгар тириэрдэр. Икки өрүттээх боппуруоска икки өрүтүн тэҥнээн, икки ардыларынан түбэһиннэрэн сыһыаннаһар сөптөөҕүн аҥардастыы куһаҕан диэччилэр өйдөөбөттөрүгэр тэптэрэн билиммэттэр.
Айылҕа тутулуктара барылара тэҥнэһии балаһыанньатыгар тутуллан турар гына уһун үйэлэргэ үөскээбиттэр. Дьон-аймах өйдөрө-санаалара сайдан күүстээх тиэхиникэлэри оҥостоннор, ол аата аһара сайданнар, бу үөскээн турар тэҥнэһии балаһыанньатын хамсатан кэбиһэр кыахтаннылар. Билигин, сайдыылаах үйэҕэ барыга-бары, саҥаны айыыларга олус сэрэхтээхтик сыһыаннаһар сөп.
Айылҕаҕа туох барыта уларыйан, эргийэн биэрэн иһэринэн өй-санаа эмиэ уларыйан, эргийэн биэрэр кэмнэрдээх. Өй-санаа уларыйбакка биир көрүҥүнэн хаалан хаалыыта олоххо хойутаан хаалыы, «застой» кэмэ кэлиитигэр тириэрдэр. Маннык “застой” кэмэ кэлиитэ Сэбиэскэй Сойууска үлэ-хамнас сатарахсыйыытын үгүс дьон сөбүлэспэт буолууларын, араас хамсааһыннары үөскэтэн сэбиэскэй былаас эстиитигэр тириэрдибитэ.
Туох барыта икки өрүттээҕин быһаарыы олох субу тирээн турар кэмигэр сөп түбэһиэхтээх. Сахалар «Yчүгэй уонна куһаҕан сэргэстэһэ сылдьаллар» диэн этиилэрэ икки өрүт солбуйсан биэриилэрин ордук табатык быһаараллар. Олох уларыйан истэҕин аайы өй-санаа, үчүгэй уонна куһаҕан уларыйан биэриилэрэ олох тутаах көрдөбүлүгэр киирсэр.
Олох сайдан иһиитигэр өй-санаа сөп буола-буола уларыйан биэриитэ олох уустуктарын үөскэтэр. Улуу Өктөөп революциятын кыайыытын кэнниттэн баай дьон куһаҕан дьонунан ааттанан туоратыыга түбэспит эбит буоллахтарына, билигин ырыынак кэмигэр өй-санаа төттөрү өттүгэр уларыйан баай дьон эмиэ үчүгэйгэ кубулуйдулар, атыттар бары байа-тайа сатааһыннара сайынна.
Таҥара, өй-санаа үлэһиттэрин сыаллара диэн дьоҥҥо үчүгэйи уонна куһаҕаны таба арааралларыгар, олору үчүгэйдик билэн олохторугар туһаналларыгар көмөнү оҥоруу, үтүө санаа баһыйарыгар үөрэтии буолар. «Yрүҥү уонна хараны», «Yчүгэйи уонна куһаҕаны» хас биирдии киһи бэйэтин өйүнэн-санаатынан субу кэмҥэ сөп түбэһэринэн арааран билэрин ситиһии өй-санаа үөрэҕэ сайдыбытын, дьоҥҥо туһалыырын биллэрэр. Онтон өйү-санааны икки аҥы тылынан; үчүгэйин уонна куһаҕанын тус-туспа тылларынан арааран ааттааһын, уһун кэмҥэ дьаралык иҥэрии, өй-санаа уларыйарын суох оҥоруу, өйгө-санааҕа «застой» үөскээһинэ буолар.
Олох устан, иннин диэки баран истэҕинэ, күнүс кэнниттэн түүн, сырдык кэнниттэн хараҥа кэлэрин курдук үчүгэй кэнниттэн куһаҕан тиийэн кэлэр. Бу кэм тиийэн кэллэҕинэ өй-санаа эмиэ уларыйан биэрдэҕинэ эрэ табыллар. Таҥара, өй-санаа үлэһиттэрэ омукка маннык кэм кэлбитин быһааран билэн, киһи бэйэтин өйүн-санаатын уларытыыга үлэлииллэрэ ирдэнэр. Биһиги сэбиэскэй кэм өйүн-санаатын дьайыыларын умнар, уларытар кэммит кэлэн, онно үлэлэһиэ, саҥалыы диэн ааттаах өйү-санааны сайыннарыы, урукку ыраахтааҕы баарын саҕанааҕы кэмтэн тирэх ылар. Олоххо үчүгэй уонна куһаҕан эргийэн биэриитэ кэлэн ааспытыгар өй-санаа уларыйбакка хаалбытын көннөрүү ирдэнэр.
Билигин 21-с үйэ саҕаланыытыгар Россияҕа, Саха сиригэр өй-санаа уларыйар, нуучча омук саҥалыы үөскүүр быһаарыылаах кэмэ кэлиитигэр бэлэмнэнии баран иһэр. Бу кэм улахан хамсааһыннарынан саҕаланан баран, омук олоҕун үс гыммыттан биирин үс сүүс сылтан итэҕэһэ суох кэми ылыан сөп.
Омукка өй-санаа маннык уларыйар кэмэ сайдыыны ситиһии кэнниттэн мөлтөөһүн кэмэ кэлиитигэр үөскүүр. Омук бэйэтин аһара көмүскэнэн, арбанан атыттартан ордуктук сананыыга киирдэҕинэ национализм, онтон фашизм өйө-санаата үөскээн сайдан тахсыан сөбүн 20-с үйэҕэ ньиэмэстэр дакаастаан тураллар. Омукка өй-санаа уларыйыыта кэлиитин тохтото, туормастыы сатааһынтан омук ордук күүстээх хамсааһыҥҥа, өйө-санаата түргэнник уларыйыытыгар тиийиэн сөп.
Туох барыта икки өрүттээҕин таба быһааран олоххо туһаныы хаһан баҕарар ирдэнэр. ВСТО ньиэби хачайдыыр уһун турбатын Саха сиринэн ыытарга, бу турба үлэҕэ киирдэҕинэ биэриэхтээх бары барыһын уонна турбаттан тахсар бары ньочооту ааҕан-суоттаан тэҥнээн көрөн быһаарыы ылыналлара эрэйиллэр. Манна турба үчүгэйэ уонна куһаҕана барыта ааҕыллан, суоттанан сахалар итэҕэллэринэн ыйааһын хараҕынан тэҥнэнэн көрөн быһаарыллара ордук таба буолар.
Турбаны үрдүк хаачыстыбалаахтык, тиэтэйбэккэ эрэ оҥорон туһаҕа таһаардахха элбэх барыс киирэн бары ночооту барытын баһыйдаҕына турбалаах дьон олохторо тупсуу диэки сыҕарыйыан сөп.
Үчүгэйи уонна куһаҕаны араарыы, олоххо туһаныы барыта сахалар итэҕэллэринэн, тэҥнэһиини үөскэтэринэн, ыйааһын хараҕынан тэҥнээн көрүүнэн ааҕан оҥоруллара өй-санаа көрдөбүллэригэр сөп түбэһэр. (1,29).
Туһаныллыбыт литература..
1. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Икки өрүт арахсыытын туһаныы
Икки өрүт арахсыытын туһаныы диэн үчүгэйи уонна куһаҕаны таба араарарга киһи бэйэтэ үөрэниитэ ааттанар.
Дьон бары бэйэ-бэйэлэригэр үчүгэйи баҕараллар диэн саныыллар. Ол эрээри хас киһиэхэ барыларыгар кэриэтэ үчүгэй диэн өйдөбүллэрэ тус-туһунаннар уонна олохторун таһымыттан ордук улахан тутулуктаахтар. Хас биирдии омуктарга баайдар уонна үлэһиттэр, дьадаҥылар баалларыттан үчүгэйи уонна куһаҕаны араарыы икки өрүттэнэр.
Баай уонна дьадаҥы дьон өйдөрүн-санааларын үөрэтииттэн дьон бу икки тус-туспа бөлөхтөрүн өйдөрө-санаалара, тугу үчүгэй, тугу куһаҕан диэн сыаналыыллара букатын тус-туспаларын таһынан, өссө утарыта турар өйдөбүллээхтэрэ быһаарыллар. Баай киһи дьадаҥыны күүскэ үлэлэттэҕинэ, аҕыйах хамнаһы биэрдэҕинэ баайа ордук эбиллэрин куруук билэ сылдьар.
Баай уонна дьадаҥы дьон бааллара сахалар «Туох барыта икки өрүттээх» диэн кынаттаах этиилэригэр эмиэ сөп түбэһэр. Баайа уонна дьадаҥыта суох олох суох буолуон сөбүн, дьону барыларын тэҥнии сатаабыт Сэбиэскэй Сойуус үйэ аҥарыттан ордук тулуктаһан баран эстиитэ бигэргэтэр.
Yчүгэйи уонна куһаҕаны араарыыга дьон бу икки бөлөхтөрүттэн биирдэстэриттэн, ордук элбэхтэриттэн, үлэһиттэр, дьадаҥылар быһаарыыларыттан таҥара итэҕэлэ тирэх ылынар. Таҥара үөрэҕин сүрүн салаата, киһи буолуу үөрэҕэ үлэһиттэри, көрсүө, сэмэй дьону улаатыннарарга, иитэргэ аналланар. Таҥара итэҕэлэ диэн элбэх ахсааннаахтар, үлэһиттэр туһанар итэҕэллэрэ буолар.
Таҥара үөрэҕэ элбэх ахсааннаах үлэһиттэр олохторун үөрэхтэриттэн хомуллан үөскээбит. Киһи буолуу үөрэҕэ, олоҕу киһи быһыылаахтык олоруу аан бастаан үлэһиттэри иитэргэ, үөрэтэргэ аналланар. Аҥардастыы үөрэҕи эрэ өрө тутан тыа сирин сайыннарбаттар.
«Туох барыта икки өрүттээх» диэн этиини кытаанахтык тутуһан икки өрүтү иккиэннэрин үөрэтэн, боруобалаан билэн, тэҥнээн көрөн сыаналаан эрэ баран хайалара ордугун; үчүгэйин эбэтэр куһаҕанын киһи быһаарар кыахтанар. Киһи бэйэтэ эмиэ икки аҥы арахсарынан эт-сиин баҕата быстах быһыылары оҥорууга тириэрдэр буоллаҕына, өй-санаа баҕа санаата үөрэххэ, үлэҕэ-хамнаска сыһыаннаахтар, олору сайыннарарга, тупсарарга аан бастаан кыһанар.
Киһи ханнык баҕарар быһыытын туохха эрэ, биллэр кээмэйгэ тэҥнээн көрөн оҥорорун ордорор. Тугу эмэ үчүгэй диэн быһаараары сананнахха, бу быһаарыы утары өттүн, ол аата туох куһаҕан буоларын аан бастаан билии ирдэнэр. Бу куһаҕан эбит диэн биллэххэ, онно тэҥнээн көрөн сыаналаатахха үчүгэй диэн туга дьэ быһаарыллар, арыллар. Бу быһаарыыны сахалыы таҥара үөрэҕэ тутуһан оҕону кыра эрдэҕиттэн “Тоҕус айыыны оҥорума” диэн үөрэтэр.
Холобур, оҕо кыра эрдэҕинэ баттаҕы тардыалыыр куһаҕанын билбэт, ийэтин баттаҕын имэрийэ, туппалыы оонньуу сытан бобуччу тута-тута күүһэ баарынан тардыалаан ылаттыыр кэмнэрдээх. Бу куһаҕан быһыытын ыарыыны билэр ийэтэ эрэ тохтотор. Куһаҕан, кыыһырбыт сирэйин көрдөрдөҕүнэ, сабыччы көрөн эбэтэр хамсанан сөбүлээбэтин биллэрдэҕинэ эрэ оҕото биирдэ бу куһаҕан, ыарыылаах эбит диэн дьэ билэр, бу быһыытын тохтотор, аны хаһан да тардыалаабат буолар. Онтон бу кэмҥэ өссө дэбдэтэн, үөрбүтэ буолан киһиргэтэн биэрдэххэ тардыалыыра ордук эбиллэр. Тардыалыы үөрэнэн хаалбытын кэнниттэн тохтотор күүс эмиэ соччонон улаатан биэрдэҕинэ эрэ табыллар, оҕону кыра эрдэҕинэ үчүгэй быһыыларга үөрэтэр, оннук үгэстэри иҥэрии ордук туһаныллар.
Оҕо оҥорор быһыыта уларыйыытын ийэтэ кэтэ сылдьар ытарҕатын сөбүлүүрүттэн, тардыалыы сатыырыттан эмиэ быһаарыахха сөп. Манна ытарҕаны тардыалааһын ордук ыарыылааҕа уонна кутталлааҕа быһаарыы түргэн соҕустук кэлэригэр тириэрдэр. Yгүс ийэлэр оҕолоро кыра эрдэҕинэ ымсыырар, ыла сатыыр санаатын суох оҥороору ытарҕаларын кэтэллэрин тохтотоллор.
Аныгы киинэлэргэ куруук охсуһаллар. Охсуһан төйөн хаалбыт киһи туох да буолбакка, баһын булкуйан, хамсатан кэбиһэ-кэбиһэ ойон туран баран салгыы охсуһа барара элбэхтик көстөр. Бу көстүү улаатан эрэр оҕолору төттөрүгэ үөрэтэриттэн дьону кырбааһыннар элбээтилэр.
Киһи төйөн, өйүн сүтэрэн баран өйдөнөрө олус ыарахан. Төйүүттэн элбэх киһи ыарыы буолаллар, үгүстүк эмтэнэ сатаан баран урукку оннуларыгар кыайан түһүмүөхтэрин сөп. Боксер накаут бардаҕына квалификациятын өр кэмҥэ сүтэрэр, күрэхтэһэрэ төһө эмэ кэмҥэ тохтууругар тиийэр. Оройго охсууттан төйүү кэнниттэн үгүс киһи нэһиилэ өйдөнөр, өйө-санаата буккуллар, сорохтор өлөллөр.
Оҕо кыра эрдэҕиттэн оройго охсуллар куһаҕанын, ыарыылааҕын биллэҕинэ эрэ бэйэтэ киһини оройго охсубат, сэрэнэр киһи буола улаатар. Аан маҥнай куһаҕан, ыарыы диэн тугун бэйэтэ биллэҕинэ эрэ, атыттарга куһаҕаны оҥорбот киһи буола улаатара кыаллар. Олоххо аан маҥнай куһаҕаны киһи арааран биллэҕинэ эрэ онтон сэрэнэрэ, оҥорбот буолара үөскүүр, онтон онно тэҥнээн көрөн үчүгэй диэн баара быһаарыллар.
Олоппостон оҕуннаҕына, кэһэйдэҕинэ оҕо олоппоско турар куһаҕанын дьэ билэр, аны сэрэнэр буолара улаатар. Аан маҥнай аналлаах, түөрэкэйэ суох кыра олоппоско ытыннара үөрэтии сүһүөҕүн булунарыгар ордук туһалаах. Кыраттан улахан саҕаланан сыыйа салгыы баран иһэрэ үөрэнии олохтоохтук, төрүттээхтик баран иһэрин бэлиэтиир.
Оҕо ыарыыны билиитэ этэ-сиинэ баарын, уратытын билэн харыстыыр өйүн-санаатын сайыннарар. Төһө кыра эрдэҕиттэн этигэр-сиинигэр үөскүүр ыарыыны билэрэ өйө-санаата сайдыытыгар туһаны оҥорор.
Оҕону киһи быһыылаах буолууга үөрэтии сүрүн төрүтэ кыра эрдэҕинэ тугу барытын улахан киһи оҥорорун курдук оҥорорго үөрэтии, ол быһыыларын элбэхтэ хатылаан үгэс оҥорон иҥэрии буолар. Кыра эрдэҕиттэн тугу барытын улахан киһи оҥорорун курдук оҥорор буоллаҕына, оҕоҕо өйүгэр-санаатыгар соннук үгэс үөскээн ийэ кутугар олохсуйар, иҥэр. Кэлин улааттаҕына даҕаны, бу үгэһэ бэйэтин салайар, ол иһин киһи быһыылаах киһи буола улаатар кыахтанар.
Киһи быһыыта суох эдэрдэри төрөппүттэрэ иитэн-аһатан, көрөн-истэн атаахтатан, ол аата сыыһа иитэн улаатыннараллар. Бу уустук, сайдыылаах диир олохпутун аймаан эрэр боппуруос. Оҕону кыра, өссө бэйэтэ өйдөөбөт кэмигэр киһи быһыытын кэспэт буоларга, тугу барытын киһи оҥорорун курдук оҥорорго үөрэттэххэ эрэ, соннук үгэс үөскээтэҕинэ, ол аата ийэ кута иитилиннэҕинэ улаатан баран киһи быһыылаах киһи буолар.
Кыра эрдэхтэринэ атаахтык, аһара мааныланан улааппыт оҕолорун төрөппүттэрэ эккирэтэ сылдьан бары баҕатын толоро үөрэттэхтэринэ, оҕолоро киһи быһыыта суох, бэлэмҥэ үөрэммит киһи буола улаатар. Кини баҕа санаатын тохтотор майгыга үөрэммэтэҕиттэн, тулуура тиийбэтиттэн тугу барытын, баһыгар туох көтөн түспүтүн оҥорон иһиэн сөп киһиэхэ кубулуйар. Бу майгы олус кутталлаах, сыыһа-халты туттунууга, аһара барыыга, быстах быһыыны оҥорууга тириэрдиэн сөп. Маннык майгылаах оҕо туох өйүгэр көтөн түспүтүн, саҥаны айыыны оҥоро сатыыра сыыһа-халты буолуута элбиириттэн куһаҕан быһыылары элбэтэр.
Билигин эдэр оҕолор туттунар, тохтотунар күүстэрэ суоҕуттан аһара туттаннар араас буруйу оҥороннор, үгүстүк хаайыыга түбэһэллэр. Охсуһан кыаттаран баран, эйэлэһэр диэни билбэккэ, араас сэптэри туһанан эбэтэр элбэх буолан көмөлөөн киһини эчэтиини оҥорон хаайыыга түбэспиттэр элбэхтэр
Оҕону куһаҕаны оҥорбокко үчүгэйи эрэ оҥорор буолуутугар, ол аата үчүгэй үгэстэр өйүгэр-санаатыгар иҥэн олохсуйалларын төрөппүттэр кыра эрдэҕинэ үөрэтэллэрэ оҕо ийэ кутун иитии диэн ааттанар. Кинилэр оҕолоро улаатан, бэйэтин өйө-санаата сайдан истэҕинэ, аны үчүгэйи оҥорор сыыһа санааларыгар дьон оҥорор куһаҕан быһыыларын кинилэргэ кэпсээбэттэр, кистии сатыыллар. Маннык кистээһини, куһаҕаны букатын суох оҥоро сатааһыны оҕо улаатан иһэн син-биир билэр, төрөппүттэрин сымыйыаччылар дии саныан сөп. Оҕо улаатан иһэн, өйө-санаата сайдан истэҕинэ куһаҕан быһыыны арааран билбэтиттэн, олору бэйэтэ оҥорор кыаҕа улаатан хаалара ордук куһаҕаҥҥа тириэрдиэн сөп.
Улаатан иһэр оҕону кыра оҕо курдук саныыр куһаҕан, оҕону сэниир, намтатар, өйүн-санаатын сайыннарбат. Куруук өрө тардан, улаатан иһэҕин диэн өйү-санааны иҥэрии ирдэнэр. Оҕо өйө-санаата эрдэ сайдар, бу кэмҥэ үчүгэйи уонна куһаҕаны бэйэтэ билэн, араара үөрэммитэ үгэс буолбута кэлин улааппытын да кэннэ туһалыы сылдьар.
Оҕо кыра эрдэҕиттэн бэйэтин кыаҕынан куһаҕаны уонна үчүгэйи арааран билэ үөрэнэрэ олоҕор олус улахан туһаны оҥорор. Сахалар таҥараларын үөрэҕэ оҕону “Тоҕус айыыны оҥорума” диэн этэр, аан бастаан куһаҕан быһыылары арааран билэргэ үөрэтэр. (1,40).
Туһаныллыбыт литература..
1. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Үчүгэй уларыйар
Олох сайдан, тупсан иһиитэ дьон ситиһэ сатыыр баҕа санаалара, таҥаралара кэмэ кэллэҕинэ саҥа таҥаранан уларыйарыгар тириэрдэр. Олус былыргы кэмнэргэ дьон бултаан эрэ аһыыр эрдэхтэринэ, булду кыайа-хото бултуур араас улахан кыыллар курдук бултаары, ол кыыллар курдук буолар баҕа санааны иҥэринэн, улахан кыыллар, көтөрдөр таҥаралардаах этилэр. Өй-санаа сайдыыта таҥаралар уларыйан, тупсан иһэллэрин үөскэтэриттэн былыргы таҥаралар хааланнар, аны киһи, үчүгэй киһи таҥара туттуллар кэмэ кэлбитэ.
Билигин дьон бары үчүгэй киһи буолууну ситиһэр кыахтаммыттарынан уонна айылҕаны харыстааһын инники күөҥҥэ тахсыбытынан дьон айылҕаны харыстыыр санаалара улаатарын ситиһиигэ аналлаах сахалар Күн таҥаралара сайдар кыахтанна.
Былыргы кэмнэргэ дьон үчүгэй диэн сыаналаабыттара билигин кэлэн уларыйан хаалбыта элбэх. Урут сэбиэскэй кэмҥэ үчүгэй диэн ааттанар дьадаҥылар, бу ырыынак олоҕор, капитализмҥа киирэр кэмҥэ аанньа ахтыллыбат буоллулар, ким да эппэтэҕин иһин, куһаҕаннарын билинэн эрэллэр. “Туох барыта икки өрүттээх” диэн этиигэ сөп түбэһэн баайдар үчүгэй буолуулара дьадаҥылар куһаҕаннарын биллэрэн дьоҥҥо тириэрдэр. Дьахталлар биһиги эрэ баарбыт диэн аһара арбаныылара эр дьон мөлтөтөн үлэ-хамнас кыаллыбат буолла.
Үчүгэй куһаҕаҥҥа уларыйар кэмин сабыдыалын бу көлүөнэлэр илэ биллилэр, олохторугар буолан ааспыт тосту уларыйыылары кэтээн көрөр кыахтаннылар. Ырыынак сыһыаннара олоххо киириилэрэ сэбиэскэй кэм саҕана туоратыллар сүүлүктэр, “спекуляннар” атыыны-эргиэни баһылаан салайыыларыттан саҕаламмыттара, сыыйа олоххо киирбиттэрэ, харчы уонна мал сыһыаннарын үөскэппиттэрэ.
Урукку ыраахтааҕылаах Россияҕа ырыынак сокуоннара туттуллаллара. Билигин ол кэмҥэ төннүү кэмэ кэллэ. Былыргылар билбит билиилэрин, ураты өйдөрүн-санааларын биһиги айыы диэн ааттыыбыт, айыылар Үөһээ дойдуга бааллар. Үрүҥ айыылартан ылынар, олоххо туһанар билиилэрбитигэр өс хоһоонноро киирсэллэр.
Саҥаны айыы эмиэ икки өрүттээх; үчүгэйдээх уонна куһаҕаннаах буолан тахсар уратыларын таба быһааран олоххо туһаныы ирдэнэр. Былыргылар билиилэрин хаттаан сыаналаан, үчүгэйин, үрүҥүн эрэ талан ылан, аныгы олоххо сөп түбэһэр тупсарыыны хайаан да барбытын кэнниттэн, үрүҥ айыы диэн ааттаан, оҕолорго үөрэтиллэрэ табыллар. Ырыынак сыһыаннаһыыларыгар төннүү билигин үрүҥ айыылартан кэлэр билии буолан оҕолорго үөрэтиллэр.
Өссө былыргы кэм олус элбэх охсуһуулаах, өлөрсүүлээх эбит. Ол ыарахан, сайдыыта суох кэмнэргэ күрэхтэһии курдугу тэрийэн киһини өлөрүү кыайыыны ситиһиинэн ааҕыллар кэмнэрэ кытта бааллара. Билигин киһини өлөрбүт киһи, өлөрүөхсүт буолан хаайыыга, туоратыыга барар кэмэ кэлэн турар. Былыргылар оҥорбут куһаҕан, хара быһыыларын оҕолорго быһааран тириэрдии, өйдөтүү ирдэнэр, өлөрсүүлэр чахчы аҕыйыа этилэр.
Үчүгэй куһаҕаҥҥа эбэтэр куһаҕан үчүгэйгэ уларыйан эрэр кэмэ кэлиитэ саха тылыгар араарыллан сылдьарын дьон-аймах сайдыылаах, инникини өтө көрөн билээччилэрэ маҥнайгынан арааран билэн үгүстэргэ тириэрдэллэрэ ордук. Туох барыта үчүгэйтэн үчүгэйи ааһа баран, кэрэттэн кэрэҕэ кубулуйуута, кэрэтэ, кыйыата, уларыйыытын кэмэ тиийэн кэлбитин сахабыт тыла биллэрэр.
Дьону барыларын сэбиэскэй былаас кэмигэр үлэлэтэллэр этэ. Былаас үлэһиттэри чахчы өйүүрэ, элбэх көмөнү оҥороро. Үгүстэр кырдьык сөбүлээн үлэлиир эбит буоллахтарына, сорохтор ыгыы-хаайыы күүһүнэн иппэй-туппай үлэни үлэлээбитэ эрэ буолаллара. Перестройка кэнниттэн ырыынак кэмэ кэлиитигэр элбэхтэр, күүһүлэнэн үлэлии сатаабыттар баһыйаннар үлэ-хамнас сатарыйбыта. Бу быһаарыы нууччалар тыһы ыты ааттыыр уонна хаайыылаахтар үөхсэр “сука” диэн тыллара “девочка” диэҥҥэ уларыйан эрэринэн дакаастанар.
Дьон ханнык баҕарар араҥаларын күүһүлээһин, ыгыы-хаайыы үчүгэйгэ тириэрдибэт. Төһө эмэ кэминэн бу үчүгэй уларыйан куһаҕаҥҥа кубулуйан биэриитигэр тириэрдэр.
Сэбиэскэй былаас көрөн-истэн, үлэ булан биэрэн, хамнастаан, бэлэмҥэ үөрэтэн үлэһиттэри атаахтатан кэбиһиитэ уонна киһи барыта үрдүк үөрэхтээх эрэ буолуохтаах диэн этиини аһара тарҕатан өйдөрүн-санааларын чэпчэки үлэни көрдөөһүҥҥэ тириэрдэн буорту оҥоруута үлэни-хамнаһы аанньа ахтыбаттарын үөскэппитэ. Дьону барыларын үлэлэтэ сатаан буолар-буолбат үлэҕэ хамнас төлүүллэрэ. Билигин сэбиэскэй былаас кэнниттэн төрдүс көлүөнэ дьон олох даҕаны үлэлиэхтэрин баҕарбат буола улааттылар. Эдэрдэр үлэлиир санаалара аҕыйаҕыттан кэлии үлэһиттэр элбээн иһэллэр.
Киһиэхэ үчүгэйи оҥоруу диэн кини ханнык эрэ баҕа санаатын толоруу буоларынан үчүгэйи оҥотторууга киһи түргэнник үөрэнэр. Баҕа санаа туолуута киһиэхэ астыныыны, дуоһуйууну, дьоллонууну аҕалар. Дьол диэн баҕа санаа туолуутуттан астыныы, дуоһуйуу кэлиитэ буолар.
Киһиэхэ атыттар үчүгэйи оҥоруулара хаһан баҕарар үчүгэй. Үчүгэйи оҥорторбутуттан киһи санаата көтөҕүллэрин тэҥэ, үчүгэй санаата элбиир. Арай бу тиийэн кэлэр үчүгэйгэ, бэлэм кэлэн биэриитигэр үөрэнэн хаалыыта, өссө элбэх бэйэтэ кэлэн биэрэр үчүгэйи көрдүүрүгэр тириэрдэрэ аһара баран куһаҕан буолан тахсыан сөбө “Туох барыта икки өрүттээх” диэн этии хаһан баҕарар дьайарын биллэрэр.
Киһи хаһан даҕаны биир баҕа санаатынан сөп буолан тохтообот. Барыта баҕа санаа хайдах туоларыттан эрэ тутулуктаах. Түргэнник саныыры кытта эбэтэр “Этэн баран эҕирийиэх иннинэ” туолан иһэр баҕа санаата эмиэ итинник, түргэнник улаатар, уларыйар кыахтанар. Уһуннук эрэйдэнэн туолар баҕа санаа аҕыйах буолар уратылаах. Баҕа санаата туоллаҕына киһи дьоллонор, онтон баҕата өссө улаатар, эбиллэн биэрэр.
Дьол төһө улахана киһи баҕа санаата төһө улаханыттан, хайдах туолбутуттан тутулуктаах. Уһуннук ситиһиллэр баҕа санаа туолуута дьол улаатыытыгар тириэрдэр. Быстах дьол диэн туох эмэ быстах, кыра, суолтата суох дьыалаттан санаа туолуута ааттанар.
Оҕо бары баҕа санаатын толорууга төрөппүттэр “Туох барыта икки өрүттээх” диэн этиини тутуһуо этилэр. Улаатан иһэр оҕо бэйэтин баҕа санаатын бэйэтэ толорорун ситиһэ сатааһын уонна төрөппүт көмөтө холбостохторуна оҕо бары баҕа санаалара туолаллара кыаллар. Оҕо ону-маны көрдүүрэ элбээн, улаатан иһэринэн, ол көрдөөбүтүн төһө уһун кэминэн төрөппүттэрэ толоруулара баҕа санаата улаатан биэрэригэр тириэрдэр. Кэтэһии баҕа санааны улаатыннарарынан хаһан туоллаҕына дьолу улаатыннанар.
Аҥардастыы үчүгэйи эрэ баҕарар, үчүгэйи эрэ этэр дьону үчүгэйдэр дии сананар. Туох эмэ сыыһаны оҥорорбутун булан этэр киһини сөбүлээбэттэр. Ханнык баҕарар сыыһаны көннөрдөххө, тупсардахха эрэ үчүгэй буоларын таба сыаналаатахха, куһаҕаны этэр киһи ордук туһалаах эбитин билиниллэр.
Быстах санааҕа барыта үчүгэй буолан хаалыан кырдьык да баҕарыллар. Пиибэ, арыгы иһээри харчы көрдүүр аймах уолгар харчы биэрбэтэххэ эйигин куһаҕан киһи диэҕэ. Тулуйа сатыахха. Киһиэхэ барыларыгар үчүгэй буола сатааһын барыта кыаллыбат, сахалыы “Сирэй көрбөх” буолууга тириэрдэр.
Эн биэрбит харчыгынан бу уол арыгы ылан истэҕинэ бүгүн үөрүө, итириэ. Эйигин үчүгэй киһи диэҕэ, хайҕыаҕа. Сарсын эмиэ харчы көрдүү кэлиэн сөп. Үгүстүк дьонтон көрдөөн ылан арыгы иһэргэ үөрэнэн хаалара ордук улахан куһаҕаҥҥа тириэрдэр кыахтаах. Элбэхтик арыгы иһэн арыгыһыт буолан хаалыа. Сөбүлүүр киһини харчы көрдөөн ылан арыгы иһэргэ үөрэтимиэххэ, харчыны биэрэ турумуохха. Субу бүгүн харчы ылан арыгы испэтэҕинэ, бу уол эйигин сөбүлүө суоҕа, баҕар сылдьыбат да буолуон сөбүн иһин арыгы иһэргэ үөрэммэтэ ордук туһалаах буолар.
Харчы биэрбэтэххэ билигин баҕар мөхпүтүн, сөбүлээбэтэҕин да иһин кэнники арыгыһыт буолбатаҕына, үчүгэйдик саныаҕа, арыгыга үөрэппэтэх эбит диэн сыаналыыра хойутаан да буоллар кэлиэ. Эн биэрбит харчыгынан, бу уол бүгүн аһара элбэх пиибэни, арыгыны иһэн итирэн хааллаҕына, сыыһа-халты туттунуулары оҥорон араас дьыалаҕа түбэһиэн эмиэ сөп. Итирик киһиэхэ арыгы истин диэн харчы биэрбэт буолуу кинини харыстааһын буолар.
Арыгы иһэр киһиттэн туох эмэ үлэни үлэлэтэн туһаны таһаарынаары арыгынан күндүлүүр дьон билигин да элбэхтэр.
Сөбүлээн көрөн арыгы иһиитэ киһиэхэ үчүгэйи аҕалар курдук буоллаҕына, элбэхтик иһэн арыгыһыт буолан хаалыы, куһаҕан тиийэн кэлбитин биллэрэр. Бары улахан арыгыһыттар, ыарыһахтар бэйэлэрин арыгыга ылларбыттарынан хаһан да ааҕымматтар. Кинилэргэ атын дьон көмөлөрө хайаан да наада буолар. Бэйэлэрэ эрэйи, кыһалҕаны билэн туораабыт дьон көмөлөрө улахан туһалаах буолуон сөп. Эрэйи, кыһалҕаны билбэтэх киһи атыттар туохтан эрэйдэнэллэрин табан өйдөөбөт, өйүгэр-санаатыгар ылыммат, ханнык эрэ ыраах кинини таарыйбат курдук саныыр. Оннук көмө биллэр туһата аҕыйах.
Үчүгэй куһаҕаҥҥа уларыйара хаһан баҕарар тиийэн кэлэр. Арай үгүстэрин кэлэр кэмнэрэ эрэ биллибэт буолан уустуктары үөскэтэр. Киһи өйдөөх-санаалаах, тугу барытын тэҥнээн көрөн сыаналыыр кыахтаах буоларынан үчүгэй куһаҕаҥҥа уларыйар кэмин билэн олоҕор таба туһанара эрэйиллэр. Саха дьоно үчүгэй куһаҕаҥҥа хаһан эрэ уларыйарын билэн айыы диэн өйү-санааны быһаарар тыл соҕотох эрэ уонна киһи үчүгэйи эбэтэр куһаҕаны оҥорорун холбуу ылан биллэрэр. (1,56).
Туһаныллыбыт литература..
1. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Каменка (Молдова)
Каменка (, , ) — Молдова (Приднестровье) куората. Каменскай оройуон киин куората.
Географията.
Куорат Днестр өрүс уҥа кытылыгар.
Олохтоох дьоно.
Олохтоох дьонун ахсаана, бүтэһик 2004 сыллааҕы сурутуу түмүгүнэн:
Омуктарынан:
Куорат билиҥҥитэ.
Олохтоохторун үгүс өттө тутууга уонна урбааҥҥа үлэлииллэр, кэтэх хаһаайыстыбалаахтар. Оҕуруот аһын кэнсиэрбэлиир собуот баар. Каменкаҕа биллэр курорт комплекса баар — «Днестр» санаторий. Экэниэмикэ сүнньэ — тыа хаһаайыстыбата, урбаан.
Устуоруйа краеведение түмэлэ үлэлиир.
3 орто уонна биир начальнай оскуола баар. Политехническэй техникум винограды үүннэрэр, сири таҥастыыр, тутуу, плодоводство уонна ойуур хаһаайыстыбатын испэсэлиистэрин үөрэтэн таһаарар.
Приднестровье атын куораттарын кытта Каменка автобус маршруттарынан ситимнээх. Билигин үлэлээбэккэ турар аэропорт баар.
2005 сыллаахтан сылын ахсын алтынньы иккис аҥарыгар Каменка санаторийга «Kam Art» диэн ааттаах худуоһунньуктар симпозиумнара ыытыллар .<|endoftext|>
Үчүгэй эмиэ куһаҕаннаах
Сырдык үтүө, мааны күн киирдэҕинэ хараҥа түүн халыйан кэлэн аан дойдуну сабардыы бүрүйэр. Араас элбэх биллибэт кистэлэҥнэрдээх хараҥа, тымныы түүн аастаҕына, сырдык, сылаас күммүт эмиэ сандаарыччы тыган тахсар. Сир үрдүгэр Күн таҥараттан тутулуктанан үчүгэй уонна куһаҕан солбуйсан биэрэллэр.
Сырдык үчүгэй, онтон хараҥа куһаҕан диэн утарыта өйдөбүллээх икки өрүттэр хардары-таары солбуйсан биэрэн иһэллэринэн доҕуһуоллатан, икки өттүттэн тутулуктанан олох иннин диэки сайдан, тупсан баран иһэр. Аан дойду бу курдук икки өрүттээх тутулуктааҕыттан дьон оҥорор быһыылара үчүгэй уонна куһаҕан диэҥҥэ икки аҥы арахсалларын саха дьоно былыр үйэҕэ быһаараннар «Туох барыта икки өрүттээх» диэн этиини үөскэппиттэр.
Олох эмиэ икки өрүттээҕин үчүгэй уонна куһаҕан буолан ылар кэмнэрдээх. Ону ыча кыра, күннээҕинэн эрэ олорортон уонна сэбиэскэй былаас бары-барыта “үчүгэй” буолла диэн сыыһа үөрэҕин билигин да тарҕата сатааччылар баалларыттан умнуллубат. Төһө эмэ кэминэн билигин баар үчүгэй эмиэ солбуллан куһаҕаҥҥа кубулуйан биэриэхтээҕин тыл үөрэхтээхтэрэ аахсыбакка сылдьаллара кэлэр көлүөнэлэри иитиини куһаҕан өттүгэр халытар.
Саха дьоно «Yчүгэй уонна куһаҕан аргыстаһан сылдьаллар», «Ытыыр уонна күлэр аҕас-балыстыылар», «Үрүҥү уонна хараны араарыы» диэн этиилэрэ былыр-былыргыттан үчүгэй уонна куһаҕан диэннэри таба өйдөөн арааралларын уонна кэмэ кэллэҕинэ солбуйсан, уларыйан биэрэллэрин билэллэрин, олохторугар туһаналларын биллэрэр. (1,76).
Дьон баҕа санааларынан үчүгэйгэ, үтүөҕэ, ол аата бэйэлэрэ тугу үчүгэй дии саныылларыгар дьулуһаллар, ол баҕа санааларын олохторугар ситиһэ сатыыллар. Бу баҕа санаа туоларын туһугар үчүгэй уонна куһаҕан диэннэри субу кэмигэр, чуолкайдык арааран билии уонна олоххо таба туһаныы эрэйиллэр. Yчүгэй диэн тугу эмэни быһаара сатыыр буоллахха, аҥар өттүгэр куһаҕан диэн хайаан да баар буолуохтааҕын умнубатахха, хаалларан кэбиспэтэххэ сатанар. Элбэх ахсааннаах үчүгэй диэни туспа арааран билиэххин баҕардахха, аан маҥнай аҕыйах ахсааннаах куһаҕанын биллэххэ эрэ, үчүгэйин туспа арааран билии кыаллар. Олох уустуга итиннэ саһан сылдьар.
Аҥардастыы үчүгэйи эрэ санаан, ону эрэ кэпсээн оҥостон улаатан эрэр оҕолору үчүгэй быһыылаах дьон оҥоро сатыыллар. Онтубут баара аҥар өттүгэр халыйыыны, бары-барыта үчүгэй диэн санааны үөскэтэн оҕолор куһаҕан диэни билбэттэриттэн, аны олору элбэхтик оҥорор буолууларын үөскэтэри аахайбакка сылдьыллар.
Хас биирдии бөлөх дьоҥҥо үчүгэй диэн өйдөбүллэрэ тус-туспалар. Олус баай киһи Канарскай арыыларга тиийэн сынньанан, дуоһуйа сөтүөлээн кэллэҕинэ, үчүгэй диэни билэн баҕата туолар буоллаҕына, көннөрү үлэһит киһиэхэ ол дойду көрүҥэ, айылҕата, баайа-дуола хаһан да туолбат ыра санаатыгар кубулуйар. Демократия диэн хас киһи бэйэтин кыаҕынан оҥостор олоҕор баай киһи баҕа санаата үлэһит баҕа санаатыттан олус улаханнык уратылаһар, сөп түбэспэтэ аһара элбэх буолан тахсар.
Хас киһи бэйэтэ үчүгэй диэн санаатын сайдан иһэр өйүн-санаатын күүһүнэн салайан, бэйэтин кыаҕынан, олоҕун таһымыттан көрөн тэҥнээн биэрэн иһиэ этэ. «Бытие определяет сознание» диэн этии олус таба, дьоҥҥо барыларыгар сөп түбэһэр уонна сахалыы «Өй-санаа олохтон тутулуктаах» диэн өйдөбүллээх. Киһи баҕа санаата олоҕун таһымыттан тирэх ылан үрдүккэ, сайдыыга дьулуһар, ситиһэ сатыыр санаалаах буоллаҕына, бу киһи саҥаны оҥорор, арыйар, олоҕун тупсарар күүһэ улаатар
Хас киһи барыта байыан-тайыан, кыахтаахтык олоруон, араас баҕа санааларын толоруон баҕарар. Дьон үгүстэрин үчүгэй диэн санаалара олорор олохторун тупсаран иһии диэки салаллар. Хамнаска үлэлиир киһи, хамнаһа үрдүк, үлэтэ сымнаҕас буолуон баҕара саныыр.
Манна кэлэн икки өрүт арахсыытын эмиэ таба туһаныы эрэйиллэр. Сымнаҕас, кылгас кэмнээх, сылаас сиргэ үлэлэнэр үлэ үрдүк хамнастаах буолара аҕыйах, арай биир эмэ салайааччылар эппиэтинэстэрэ үрдүгүнэн эрэ хамнастара үрдүүр кыахтаах. Yгүс эдэрдэр ханнык эмэ соччо туһата суох үөрэҕи бүтэрэн бараннар, бу икки өрүт арахсыытын табан сыаналаабаккалар чэпчэки, кылгастык үлэлэнэр үлэни көрдүү сатыыллар уонна хамнаһа аҕыйаҕын мыыналлар.
Элбэхтик ыарахан, барыы-кэлии үлэтин үлэлиир киһи элбэх туһалааҕы оҥорон хамнаһа үрдүүрэ биллэр. Маннык ыарахан, барыылаах-кэлиилээх, уһуннук үлэлэнэр үлэлэргэ эр дьон ордук сыһыамахтар, кыайаллара-хотоллоро элбэх
Үлэни-хамнаһы кыайа-хото, уһуннук үлэлиир, барар-кэлэр эр дьон сайыннараллар. Ырыынак сыһыаннаһыылара салгыы сайдан истэхтэринэ, үлэни-хамнаһы кыайар эр дьон сыыйа-баайа дьахталлары баһыйан баралларыгар тириэрдэр.
Билигин саха дьонун биир баҕа санааларынан куоракка таас, барыта бары бэлэм хааччыллыылаах дьиэ ылан сынньалаҥнык олоруу буолла. Тыа сирин олохтоохторо баар-суох баайдарын барытын мунньан, атыылаан куоракка дьиэ атыылаһан көһөн киирэллэрэ элбээтэ. Бу баҕа санаа тыа сирин олоҕо ыараханыттан, үөрэхтээх дьон үгүстэрэ куоракка мунньустубуттарыттан үөскээтэ эрээри, “Туох барыта икки өрүттээх” диэн этиини таба туһаныыга сөп түбэспэт, халыйыыны үөскэтэн эрэр.
Кырдьык, биһиги ыарахан, уһун тымныылаах усулуобуйабытыгар толору хааччыллыылаах сылаас дьиэҕэ олоруу олус улаханнык сынньатар, сылааска, сымнаҕаска үөрэтэр. Бу быһаарыыга кэлэн киһи сылааска сытар, сынньанар өйө-санаата айылҕа тутулуктарын кытта харсыһар, сөп түбэспэт өрүттээҕэ биллэн тахсар.
Тымныыттан киһи этэ-сиинэ күүһүрэр, ыарыыларга ылларбат кыахтанар, өйө-санаата тымныыны хайдах тулуйары, кыайары ырытан, быһааран, сайдыыны иҥэринэрэ түргэтиир. Киһи куруук тымныыга сырыттаҕына этэ-сиинэ үөрэнэн улахан да тымныыга кыһаммат, быстах ыарыыларга ылларбат буола эрчиллэр, тулуура, өсөһө күүһүрэр.
Айылҕаҕа, космоска олус улахан тымныы сабардыыр. Маннык улахан абсолютнай тымныыга биологическэй эттик олус уһун кэмҥэ харайыллар кыахтааҕа арыллыбыта ыраатта. Айылҕа бэйэтэ улахан тымныытынан тыынар-тыыннаахтары харыстыыр аналлааҕа итинэн быһаарыллар.
Сайын халлаан куйаас кэмигэр киһи этэ-сиинэ итиини тулуйарга үөрэнэр, эрчиллэр, тымныы дьайыытын умнар. Тымныынан дьарыктаныы халлаан күһүн тымныйан барыытыттан ыла саҥалыы саҕаланар. Киһи этэ-сиинэ бу кэмтэн сыыйа-баайа халлаан тымныытын тулуйарга үөрэннэҕинэ табыллар.
Тыаттан маҥнай куоракка киирбит киһи куорат дьиэтэ сылааһын тулуйбакка өр кэмҥэ эрэйдэнэр. Аҕыйах ыйынан этэ-сиинэ онно үөрэнэн хаалан аны, тыаҕа таҕыстаҕына дьиэ иһигэр тоҥо сылдьар киһиэхэ кубулуйар. Биэс-алта сыл кэнниттэн бу киһи, аналлаах эрчиллиилэринэн дьарыктамматаҕына, тымныйан ыалдьара элбээн, эмтэнэ мээрик киһиэхэ сыыйа кубулуйан барар. Куорат сылаас дьиэтэ киһи тымныыны тулуйар күүһүн аҕыйах сылынан мөлтөтөр, ыалдьан иһэр киһиэхэ кубулутар.
Элбэх үөрэхтээх дьон бары чэпчэки, сылаас дьиэҕэ олорор үлэни көрдүү сатыыллар. Эт-сиин сынньалаҥнык сылдьары, сытары сөбүлүүрүттэн итинник баҕа санаа дьоҥҥо барыларыгар баар. Куруук олорон эрэ үлэлииртэн сис тоноҕосторо ситэ хамнаабаттарыттан ыалдьар буолан баралларын дьон сааһыран, ыарыылара олохсуйбутун кэннэ билэн эмтэнэллэриттэн ордубат кэмнэрэ кэлэрэ ордук эрэйдээх.
Элбэхтик сытар, сынньанар киһи хас да сылынан этэ-сиинэ мөлтөөн-ахсаан ыалдьан иһэр киһиэхэ кубулуйар. Бу этии сүрүн төрүтүн билэр киһи сытыы диэн киһиэхэ сөп түбэспэт быһыы буоларын билэн олоҕун устата аҕыйахтык сыта сатыырга, элбэхтик үлэлииргэ-хамсыырга, этин-сиинин хамсатарга дьулуһара олоҕор туһата улахан буолар.
Итии дьиэттэн кыра оҕо ордук эмсэҕэлиир, тымныынан дьарыктанара суох буоларыттан этэ-сиинэ кэбирэх, ыалдьан иһэр оҕоҕо кубулуйар. Бэйэлэрэ тымныынан дьарыктамматах дьахталлар элбэхтик ыалдьаллар эрээри оҕолорун тымныынан дьарыктаабаттар, тымныы уунан кутан эрчийбэттэр, соло суоҕунан сабынан оҕону куруук таһырдьа сырытыннараллара кыаллыбатын этэллэр.
Арыгыны элбэхтик иһэ сылдьыы иһэр киһи санаатыгар олус үчүгэй. Санаата көнөр, бэйэтэ киһиргэс соҕус киһи киһиргиирэ, дэбдэйэрэ ордук табыллар. Онтон арыгыны куруук иһэ сылдьыы арыгыһыт буолууга тириэрдэрин киһи барыта билэр эрээри, кыратык иһэ сылдьабын диэн санаатын кыайан бырахпакка эрэйдэнэр. Арыгыны элбэхтик иһэ сылдьар киһи эрдэ арыгыһыт буолар, кыралаан да иһэр киһи, арыый хойутаан син-биир ылларан барыан сөп.
Минньигэс аһы элбэхтик аһааһын, сыаны-арыыны сиэһин эмиэ үчүгэй курдук. Эт-сиин тото аһыаҕын, куруук минньигэһи сиэҕин чахчы баҕарар. Иҥэмтэлээх аһы элбэхтик аһыыр доруобай киһи уойан-тотон барар. Аһара уойбут киһи аһыыра өссө эбиллэн иһэриттэн уойара түргэтиир. Аһааһын бэйэтэ үчүгэй, туһалаах буоллаҕына, аһара аһааһын эмиэ куһаҕаҥҥа, эт-сиин уойуутугар, ыарыы буолуутугар тириэрдэрин өй-санаа билэн тохтото, араас диеталары тутуһуннара сатыыр.
Yгүс үчүгэй диэн баҕа санаалар кэлин тиһэҕэр куһаҕаҥҥа, буортулаахха кубулуйан хаалалларын табан сыаналаан сөптөөхтүк туһаныы өйдөөх-санаалаах дьонтон эрэйиллэр көрдөбүл буолар.
Бу үчүгэй диэбиппитин, хаһан да уларыйбата буолуо диэн санааҕа биһигини сэбиэскэй былаас үөрэтэн кэбиспитэ билигин да умнулла илигэ ордук санаарҕатар. Кинилэр дьон бары “үчүгэйдэр” диэн санааҕа, киһини барытын үөрэппиттэрэ билигин да хаала илик. Дьон бары тус-туһунан өйдөөхтөр уонна санаалаахтар диэҥҥэ кэлин, перестройка кэмин кэнниттэн син үөрэннилэр.
Сахалар үөрэхтэрэ «Сүөһү эриэнэ таһыгар, киһи эриэнэ иһигэр» диэн этэрин олоххо, киһи киһиэхэ сыһыаныгар туһаныы хайаан да ирдэнэр. Үлэһит, дьадаҥы уонна баай киһи өйдөрө-санаалара уратыларын, сөп түбэспэт өрүттэрин билии уонна олоххо таба туһаныы аныгы ырыынак кэмигэр дьоҥҥо туһата ордук улаатар.
Yчүгэй куһаҕаҥҥа кубулуйарын курдук олоххо куһаҕан үчүгэйгэ кубулуйара эмиэ элбэх. Киһи этэ-сиинэ тымныынан эрчийэри аан маҥнай сөбүлээбэт, сирэр, куһаҕан диир, тоҥор. Эмискэ тымныы хаарыйарын эт-сиин сөбүлээбэт. Тымныынан куруук эрчилиннэххэ эт-сиин үөрэнэн үөрүйэх буоларын, тупсарын, ыарыыларга кыаттарбат буола бөҕөргүүрүн, билигин киһи барыта билэр, үгүстэр эрчиллэн туһанар буоллулар.
Киһиэхэ аһаабакка сылдьара ордук эрэйдээх, куһаҕан курдук. Сааһырбыт киһи аһаабакка сылдьарыттан этэ-сиинэ ыраастанан өссө үчүгэйдик үлэлиир буолара, тупсара билигин дакаастанан эрэр.
Сахалар былыр-былыргыттан олоххо туох барыта икки өрүттээҕин билэн, олору олохторугар таба туһанан, туохха эмэ суолталаах быһаарыыны ылыналларыгар ханан эрэ ортотунан, ол аата, икки өрүтү тэҥнээн, үчүгэйи кыччатан, куһаҕаны тупсаран, хайа да диэки аһара барбат быһаарыыны ылынан олохторугар туһаналлар.
Олоххо туох барыта икки өрүттээҕэ таба, икки өрүккэ сөп түбэһэр быһаарыы ханна эрэ ортотунан, икки ардыларынан буолуохтааҕын чуолкайдыыр. Сахалар дьон-аймах олорор сирдэрин Орто дойду диэн ааттаабыттара ити быһаарыыга сөп түбэһэр. Хайа да диэки аһара барбакка, халыйбакка эрэ, бары быһаарыыны ортотун көрөн ылыннахха ордук табыллар кыахтанарын олоххо хаһан баҕарар туһана сылдьыы эрэйиллэр. (2,60).
Туһаныллыбыт литература..
1. Саха таабырыннара, өс хоһоонноро, чабырҕахтара / хомуйан оҥордо И.К.Попов. - Дьокуускай: Бичик, 2006. - 112 с.
2. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Үчүгэйи оҥоруу
«Олох ыарахан» диэн этиини билигин, сэбиэскэй былаас эстибитин кэннэ, син таба сыаналанар. Олох ыарахана үчүгэйи уонна куһаҕаны икки аҥы арааран билииттэн, олоххо туһаныыттан ыла саҕаланар. Сахалар үөрэхтэринэн «Киһини санаата салайар» диэни билэн, кытаанахтык тутуһан, оҕо аан бастаан элбэх үтүө санаалары санаан, олору үгэс оҥостон иҥэринэн, кыра эрдэҕиттэн ийэ кутун үөскэтинэн эрэ баран, атын араас санаалары санаталаатаҕына даҕаны, өйө-санаата уларыйа-тэлэрийэ сылдьара суох, туруктаах буолар, оҥорор быһыыларыттан үчүгэйдэрэ элбиир.
Бука бары араас элбэх баҕа санааларын, санааларыгар оҥорон көрүүлэрин кимиэхэ да эппэккэ илдьэ сылдьаллар. Үчүгэйи уонна куһаҕаны ситэ арааран билбэт оҕо, үгүс куһаҕан да санаалары санаталыы сылдьарыттан, сахалыы таҥара үөрэҕин тутуспаппытыттан кыайан ыраастаммакка үгэскэ кубулутан кэбиһэргэ тиийэриттэн куһаҕан быһыылары оҥорооччулар элбииллэр.
Баҕа санаата киһиэхэ баар буоллаҕына уонна ол баҕа санаата үгэскэ кубулуйан киһини бэйэтин салайар. Ону таҥара үөрэҕин хаалларан сылдьартан таба өйдөөн туһаныы кыаллыбат. Кыра оҕоҕо төрөппүтэ туох баҕарбытын, көрдөөбүтүн барытын «тук» курдук толорон, була охсон биэрэн истэҕинэ, бу оҕо төрөппүтүн бэлэмигэр, куруук үчүгэйи оҥороругар үөрэнэн хаалан тугу барытын төрөппүтүттэн көрдүүргэ уонна ыларга үөрэнэн, тугу эмэ оҥороругар букатын өйөнөн хаалар.
Үчүгэйи, туһалааҕы куруук оҥорторо сылдьарга бары баҕара саныыллар. Үчүгэйи оҥорторуу олоҕу чэпчэтэр курдук санааһын сыыһа. Биирдэ эмэтэ туһалаабытын да иһин киһи үчүгэйи оҥорторо сылдьарга үөрэнэн хаалыыта бэйэтэ үчүгэйи оҥорор кыаҕын кыччатара кэлин куһаҕаҥҥа тириэрдиэн сөп. Киһиэхэ үтүөнү оҥоруу диэн олус киэҥ, туох барытын курдук икки өрүттээх өйдөбүлү аҥардастыы киниэхэ туһалааҕы, үчүгэйи, санаатын тупсарары оҥоруу курдук өйдөөһүн сыыһа.
Ас көрдүүр киһиэхэ ”Күөгүтэ биэр” диэн этии бэйэтэ үлэлээн-хамсаан аһылыгын булуннун диэн быһаччы өйдөбүллээх. Ас биэрэн истэххэ бэлэмҥэ үөрэнэн хаалыы үөскүүрүттэн бу этии сэрэтэр.
Туора киһи оҥорор быһыыларыгар бары кыахтарынан, өйгө-санааҕа сөп түбэһэринэн сыана быһан, үчүгэй дуу, куһаҕан дуу буоларын быһаараллар. Үчүгэй буоллаҕына хайганар, үтүктэ сатыыллар, куһаҕан буоллаҕына умнуллар, хаалларыллар, “Бу сыыһа” диэн этиллэр.
Олоххо сыыһаны оҥорооччулар билигин да элбэхтэр. Сыыһаны оҥорбуту көннөрөн биэрэр туһунан эттэххэ ким да сөбүлээбэт курдук. Бу быһаарыы кириитикэни, куһаҕаны булан этэри сөбүлээбэттэр, бэйэлэрин аһара үчүгэйдэр курдук сананааччылар сэбиэскэй былаас кэмиттэн элбэхтэринэн быһаарыллар.
Сыыһаны оҥорбот киһи диэн суох. Киһи оҥорор сыыһаларын булан, олору көннөрөргө кыһаныы, көмөлөһүү, этэн биэрии ордук улахан туһаны аҕалар кыаҕын олоххо куруук туһаныллар. Сахалар “Кырдьаҕаһы хааһахха сүгэ сылдьан сүбэлэт” диэн этиилэрэ итини биһиэхэ тириэрдэр.
Киһиэхэ үчүгэйи этии диэн аҥардастыы арбааһын, хайҕааһын буолбатах. Сахалыы үөрэҕинэн киһини хайҕааһын, арбааһын диэн “Быһа этии” буолар. Бу быһыы эмиэ «Туох барыта икки өрүттээх» диэн быһаарыыга сөп түбэстэҕинэ эрэ табыллар. Үчүгэйи этиини сыыһа саныы сылдьарбытыттан, тойоттор, баайдар өйдөрүнэн-санааларынан барбыппытыттан, билигин аҥардастыы арбааһын, хайҕааһын курдук өйдөнөр уонна барыны-бары була-була хайҕааһын олохсуйда. Хайҕааһынтан, арбааһынтан киһи өйө-санаата уларыйан мин эрэ ордукпун, ураты үчүгэйбин диэн санааҕа киирэрэ түргэтиирэ куһаҕаҥҥа тириэрдиэн сөп.
Улахан салайааччылар уһуннук салайар үлэҕэ олордохторуна атыттар аһара арбыылларыттан, хайҕыылларыттан сотору кэминэн бэйэлэрин «күн» курдук сананаллара үөскээн олохсуйар кыахтанар. Сайдыылаах дойдулар киһи өйө-санаата ити курдук уларыйарын билэн сокуоннарыгар киллэрэн, улахан салайааччы быыбарга икки төгүлтэн ордук талыллыбатын ситиһэллэр. Бу быһаарыы салайар былаас эйэлээхтик, кэмиттэн-кэмигэр уларыйан биэриитин ситиһэринэн уларыйан, түргэнник сайдан иһэр олоххо ордук сөп түбэһэр.
Аныгы сайдыылаах олоххо үөскүүр уустуктары таба быһаарарга толору кыах баар буолла. «Ытаабат оҕону эмсэхтээбэттэр» диэн этиини таба өйдөөн туох эмэ ыарахан, бэйэ кыаҕынан кыаттарбат баар буоллаҕына, атын дьоҥҥо этэн, билиһиннэрэн биэриллэр.
Тыл киһиэхэ өйү-санааны тириэрдэр күүһэ улахан. Сатаан саҥарыы, араастаан дэгэттээн этии сахаларга элбэх. Үчүгэй да суолталаах тылы хайдах эрэ саҥаран, куһаҕан өйдөбүллээн кэбиһиэххэ сөп. Тыл киһиэхэ дьайыыта хайдах этэртэн, ол аата дорҕооннорун дьайыытыттан ордук күүһүрэр, тиийимтиэ буолар.
Сахалыы саҥаны таба өйдүүргэ «Туох барыта икки өрүттээх» диэн этиини хайаан да тутуһуу, олоххо туһаныы туһалыыр. Хаһан баҕарар туох барыта икки өрүттээҕин билэн олохторугар, саҥаларыгар куруук туһаналларыттан саха тылыгар иккилии, утарыта турар өйдөбүллээх тыллар элбэхтэр. Ынырык диэн олус куһаҕаны этэр буоллахпытына, биирдэ эмэ ынырык үчүгэй диэн аһара үчүгэйин биллэрээри этэн кэбиһиллэр. Бу үчүгэй уларыйан ынырыкка кубулуйара чугаһаабытын биллэриллэр.
Киһиэхэ үчүгэйи, туһалааҕы оҥоруу санаата көнөрүн, тупсарын үөскэтэр кыаҕа элбэх. Бары бэйэ-бэйэлэригэр үчүгэйи эрэ оҥоруохтарын баҕараллар, үчүгэй дии санаабыттарын оҥороллор.
Үчүгэйгэ киһи олус түргэнник үөрэнэр. Ордук атын дьон оҥорон биэрэр үчүгэйдэригэр. Көрдөөтөххө үчүгэйтэн үчүгэй куруук кэлэ туруох курдук. Санаа ханнык да муҥура суох аһара бара туруон баҕарар. Киһи кыахтааҕа буоллар, бары баҕа санаатын толоруо этэ. Ону баара эт-сиин кыаҕа суоҕа эрэ киһи араас элбэх баҕа санаата туоларын хааччахтыыр. Кыайан толорбот баҕа санаалар ыра санааҕа кубулуйалларын, олоххо туох да туһаны аҕалбаттарын сахалар былыр-былыргыттан билэн, тылларыгар киллэрэн олус табатык ааттаабыттар.
Дьоҥҥо үчүгэйи оҥордоххо, үгүстэр өссө үчүгэйи оҥотторор санаалара биллэрдик улаатар. «Урут ону оҥорбута, билигин маны кэлэн хайдах оҥорбот буолуой?» диэн санаалара, көрдүүллэрэ аһара барара баар суол.
Ийэлэр оҕолоругар үчүгэйи оҥорор санаалара аһара баран тугу баҕарбытын барытын ылан, тук курдук толорон истэхтэринэ, оҕолоро онно үөрэнэн хаалан, улаатан да баран бары баҕа санааларын толотторо сатыыллара баар суол. Оҕо туох баҕарбытын кэтэһиннэрэ түһэн баран толордоххо тулуурдаах буолуута үөскүүрүн таһынан баҕа санаата үөскээн кэлин бэйэтэ оҥорор буолуутугар туһалыыр.
Оҕо улаатан истэҕинэ иитии ньымата уларыйан, бэйэтэ үөрэниитигэр кубулуйан биэриэхтээх, ону аныгы, аһара иллэҥ ийэлэр таба өйдүүллэрэ ирдэнэр. Оҕо сатаабат, сыыһа-халты туттар диэн туораппакка барыга-бары көмөлөһүннэрэ, оҥотторо үөрэтии оннук үгэстэри үөскэтэн бэйэтин кыаҕын улаатыннарар. Сахалар бу үөрэҕи “Туһа киһитэ буолуу” диэн ааттаан оҕо кыра эрдэҕиттэн саҕалаан туһаммытынан бараллара үлэҕэ-хамнаска туһалаах үгэстэр үөскээн олохсуйалларыгар, ийэ кута иитиллэригэр тириэрдэр.
Оҕо барыны бары бэйэтэ оҥоро үөрэниитэ, онтун үгэс оҥостуута өйө-санаата сайдыытын төрүттүүр, ийэ кута иитиллэр. “Үлэ киһини айбыта” диэн этии хаһан да уларыйбат. Эт-сиин араас хамсаныылартан үөрэнэн үөрүйэх буолуута буор кута сайдыытыгар тириэрдэрэ үлэни-хамнаһы кыайарыгар олук буолар.
Дьон өйө-санаата сайдыыта олох тупсуутун үөскэтэрэ үчүгэй элбииригэр тириэрдэр. Үчүгэй куһаҕаннааҕар лаппа элбэх. Үчүгэй төһө да элбээһинэ куһаҕаны суох гынар, букатын симэлитэр кыаҕа суох. Сир уонна Күн икки өттүлэриттэн хардарыта тутулуктаахтара хайдах да уларыйбат. Үчүгэй диэммит хаһан даҕаны куһаҕаны суох оҥорбот, арай кыччатыан эрэ сөп. Киһи үчүгэйи мэлдьи кэмчилиэхтээх, оччоҕо эрэ үчүгэй аатырар. Үчүгэй аһара элбээбэтэ ордук. Үчүгэй аһара элбээтэҕинэ куһаҕаҥҥа уларыйар кэмэ тиийэн кэлэр.
Олох сайдыыта, тупсуута аҥардастыы үчүгэйи эрэ аҕалар буолбатах, куһаҕаны эмиэ илдьэ кэлэр, тэҥҥэ улаатыннарар. Дьон өйдөрө-санаалара сайдыбытынан үчүгэйи куһаҕантан арааран олоххо таба туһаналлара олох көрдөбүлэ буолар. Сахаларга нууччалар кэлиилэрэ сайдыыны, үөрэҕи, сокуоннары аҕалбыт буоллаҕына, куһаҕаны эмиэ элбэҕи аҕалбыта. Араас урут суох ыарыылар, уоруулар, халааһыннар, бэрик ылааччылар, арыгыһыттар элбээһиннэрэ сайдыы кэлиититтэн ыла элбээбиттэрэ.
Олоххо сайдыы, тупсуу кэлиитэ элбэх уларыйыылары киллэрэриттэн үчүгэйдэрин, үрүҥүн, олоххо туһалаахтарын эрэ талан ылан туһаныы сайдан иһэр омуктан көрдөнөр ирдэбил буолар. (1,65).
Туһаныллыбыт литература..
1. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Сахалар Күн таҥаралара
Күн сахалар саамай улахан, үрдүк таҥаралара. Үрүҥ Күн диэн ааттанар. Саас халлаан сылыйан барыыта “Күн уоттанан эрэр” диэн этиинэн билиниллэр. Кырыалаах кыһын кэнниттэн итии күннээх сандал саас эргийэн кэлиитэ үөрүүнү, үчүгэйи аҕалан Күнү таҥараҕа кубулуппут. Таҥара Үрүҥ Күн диэн ааттанара үчүгэй үгэстэри үөскэтэринэн быһаарыллар.
Саха дьахталлара бэргэһэлэрин сүүһүгэр иилинэр төгүрүктэрэ, түөстэрин киэргэлигэр баар төгүрүктэрэ уонна боотурдар түөскэ кэтэр куйахтарын улахан төгүрүгэ бары Күн диэн ааттаналлар. Сахалар Күнү айылҕа төрүт тутулугунан ааҕалларын Үрүҥ Күн диэн ааттыыллара биллэрэр. Үрүҥ Күн ойуутун Саха сирин былааҕын сүрүн бэлиэтинэн ылыммыттара сахалар Күн дьоно буолалларын, Күн таҥаралаахтарын дьоҥҥо барыларыгар көрдөрөр.
Сахаларга таҥаралара элбэх. Олус былыргы кэмнэргэ үөскээбит, оччотооҕу хаалыылаах кэмҥэ туттулла сылдьыбыт таҥаралар, дьон баҕа санаалара билигин да умнуллан хаалан хаалбаккалар саха дьонун өйдөрүгэр-санааларыгар билигин да иҥэн сылдьаллар. Аныгы, сайдыбыт тупсубут үйэҕэ олус былыргы таҥаралар дьон өйүгэр-санаатыгар туох да туһалара суохтар. Аныгы үөрэхтээх киһини “Суор курдук буол” диэтэххэ таба өйдөөбөккө өһүргэниэн сөп.
Дьон үчүгэй киһи буола улаатар баҕа санааларыттан үөскээбит киһи таҥаралар билигин Аан дойдуга сайдан, баһылаан сылдьаллар. Дьон бары кэриэтэ үчүгэй киһи буола улаатар баҕа санааларын ситиһэр кыахтаммыттарыттан аны саҥа, Күн таҥара дьоҥҥо наада буолла. Билигин айылҕа уларыйан иһэрэ түргэтээн айылҕаны харыстыыр санаалаах дьон элбээн иһэллэр.
Сахалар таҥара туһунан билиилэрэ олус былыргы, саха тыла саҥа үөскээн эрдэҕиттэн ыла тэнийэн, тарҕаммытыгар сөп. Таҥ диэн төрүт сахалыы тыл. Быһаарыылаах кылгас тылдьыкка сурулларынан таҥ диэн тыл икки араас суолталаах:
- туох эмэ оҥоһугу, массыынаны чаастарын холботолоон үлэлиир, туттуллар гына оҥор;
- тугу эмэ аттаран таһаар, ай.
Өй-санаа үөрэҕэ былыр-былыргыттан сахалыы тылынан таҥара үөрэҕэ диэн ааттаныыта бэйэтэ туспа быһаарыыга наадыйар.
Тенгрианство диэн үөрэх сахалыы таҥара, таҥара үөрэҕэ диэнтэн үөскээн тахсыбыт. Нууччалар аан маҥнай бэйэлэрин православнай таҥараларын үөрэҕин сахаларга тарҕатаары “бог” диэн ааттааҥ диэн төһө эмэ этэ, ыга-хаайа сатаабыттарын иһин, сахалар өй-санаа үөрэҕэ таҥара үөрэҕэ диэн ааттанарын былыр-былыргыттан билэллэриттэн таҥара диэн ааттыылларын уларыппатахтар, саҥа киирэр нууччалар “богтарын” үөрэҕин сахалыы тылынан таҥара үөрэҕэ диэн ааттаабыттар. Бу быһаарыы дакаастабылынан сахаларга Буох Диэхсин диэн ааттаах киһи баар буола сылдьыбыта сурукка киирбитэ буолар. Бу киһи сахаларга нууччалар “богтарын” “Буох диэн” этиҥ диэн элбэхтэ этэ сатаабытын, күлүү гынан хос ааттаан кэбиспиттэрэ иҥэн хаалбыт.
Таҥара диэн тыл ким эрэ хомуйара, таҥара, холбуура диэн быһаччы өйдөбүллээх. Түүллэри үөрэтии түмүгүнэн хас биирдии туспа үгэс буолбут өйдөбүл бэйэтэ туспа сылдьар кыаҕа быһаарыллыбытын кэннэ, элбэх үгэстэртэн өй-санаа хомуллан, таҥыллан үөскүүрэ билиннэ. Таҥара диэн өй-санаа үөрэҕэ уһун үйэлэргэ элбэх көлүөнэлэр үөрэхтэриттэн, билиилэриттэн, үгэстэриттэн хомуллан, таҥыллан үөскээбитин таҥара диэн аата биллэрэр. Сахалар былыргы таҥаралара элбэхтэр эрээри аныгы киһи сайдыытыгар киһи таҥараттан уратылара туһалара аҕыйах. Билигин дьоҥҥо туһалыылларынан элбэх ахсааннаах киһи таҥара үөрэхтэрэ биллэллэр.
Санаа олус кыра, умнуллан, суох буолан хаалар дии саныыр сыыһа. Санаа мунньулуннаҕына, хатыланнаҕына күүһүрэр, үгэскэ кубулуйдаҕына умнуллубат, киһини бэйэтин салайар кыахтанар. Үгүс үгэстэртэн хомуллан, таҥыллан киһиэхэ кута үөскүүр. Өй-санаа биир бөлөҕө үгэс, бэйэтэ туспа сылдьар кыахтанара түүлгэ көрөн араарыллар.
Кут диэн киһи этин сиинин быһаччы хамсатарга аналлаах өй-санаа түмсүүтэ ааттанар. Сахалар киһиэхэ үс кут баарын уонна бу куттар бэйэ-бэйэлэригэр хайдах сыһыаннаһалларын быһааран билэн тылларыгар киллэрбиттэр. Салгын кут үөрэнэр, ийэ кут үгэстэргэ иитиллэр буоллахтарына, буор кут эрчиллэн үөрүйэх буолар. Куттар тустарынан “Кут-сүр үөрэҕэ” үлэттэн билсиһиллэр.
Өй-санаа бу куттар курдук хомуллан, таҥыллан үөскүүрүн сахалар билэннэр таҥара диэн баҕа санаа мунньуллуутун, үгэс буолуутун ааттаабыттар. Таҥара диэн мунньуллубут, таҥыллыбыт, өссө күүһүрбүт, үгэс буолбут өй-санаа буолара быһаарыллар.
Таҥара диэн сахалар өй-санаа туһунан үөрэхтэрэ. Саха тылынан таба этиллэр, суолтата уонна өйдөбүлэ эмиэ сөп түбэһэр. Таҥара үөрэҕэ баар буолуута оҕо үчүгэйи уонна куһаҕаны таба арааран билэригэр, олоҕор туһанарыгар аан маҥнай улахан дьону үтүктэн үөрэнэрэ туһата улаханын биллэрэр. Оҕо үтүө, үчүгэй быһыылары оҥорууну улахан дьонтон ылынан, олору үгэс оҥостунан ийэ кутугар иҥэринэн, иитинэн улаатара уонна үчүгэй санаалары санаан салгын кутун, өйүн-санаатын киһилии суолунан сайыннарарыгар таҥара үөрэҕэ көмөлөһөр.
Былыр-былыргыттан дьон өйө-санаата сыыйа-баайа сайдан, үүнэн, үрдүкү сайдыыны ситиһэн иһэр бэлиэлэринэн өй-санаа үөрэҕэ кэмиттэн кэмигэр, сайдан, үүнэн, тупсан иһиититтэн аата, сыала уларыйан биэрэрин таҥара аата кэмиттэн-кэмигэр уларыйан иһэрэ биллэрэр. Олус былыргы кэмнэргэ дьон саҥа сайдан истэхтэринэ, бултаан эрэ аһыыр эрдэхтэринэ таҥаралара араас улахан кыыллар, көтөрдөр буолар эбит буоллахтарына, кэлин өй-санаа сайдан, тупсан иһиитэ үчүгэй киһи таҥара баар буоларыгар билигин тириэрдибитин Будда, Христос уонна Аллах диэн ааттарынан элбэх дьон билинэллэр.
Өй-санаа сайдан истэҕинэ ситиһэ сатыыр баҕа санаа уларыйарынан дьон таҥаралара эмиэ уларыйан биэрэн, саҥа таҥаралар үөскээн испиттэр. Сахалар бэйэлэригэр холбоспут атын омуктары ыкпатах, бэйэлэрин өй-санаа үөрэхтэрин эрэ ордорон атыттарга соҥнуу сатаабатахтарын бэлиэтээн элбэх таҥаралаах буолбуттар.
Өй-санаа үөрэҕэ биир кэмҥэ, ким эрэ салайыытынан үөскээбэт, баар буолбат, уһун үйэлэргэ үгүс дьон олохторун үөрэҕиттэн, уопутунан хомуллан олоххо киирэн иһэр. Киһи быһыылаах, көрсүө, сэмэй майгылаах дьон олоххо, үлэҕэ-хамнаска оҥорор ситиһиилэрэ элбиириттэн, уһун үйэни ситиһэр кыахтаналларыттан оҕолоро киһи быһыылаах буола улаатыахтарын баҕарар төрөппүттэр үөрэхтэриттэн хомуллан, таҥыллан таҥара үөрэҕэ үөскүүр. Олус уһун үйэлээх саха тылыгар иҥэн сылдьар олох уопутун, өс хоһооннорун, кынаттаах этиилэри хомуйдахха таҥара үөрэҕэ арыллан тахсан, биллэн, оннугар түһэн иһэр.
Сахалыы киһи таҥара үөрэҕэр киирсэллэр:
1. Киһи буолуу үөрэҕэ. Бу үөрэх оҕо кыра эрдэҕиттэн улахан киһини үтүктэн үөрэнэн киһи буолууну ситиһиэр диэри туһалыыр.
2. Киһи быһыылаахтык олоҕу олоруу. Киһи буолууну ситиспит оҕо хаһан да аһара барбакка, аһара туттубакка өлүөҕэр диэри тутуһа сылдьар үөрэҕэ киһи быһыылаах буолуу, сиэри тутуһуу диэн ааттанар.
Оҕо улаатан өйө-санаата, туттунар быһыыта сайдан иһиитэ улахан киһи оҥорор быһыыларын үчүгэйдик, тупсаҕайдык оҥоро үөрэнэриттэн быһаччы тутулуктаах. Бу, улахан киһи оҥорор бары быһыыларын үчүгэйдик, табатык оҥоро үөрэннэҕинэ, оннук үгэстэр үөскээтэхтэринэ, үчүгэй быһыылаах киһи буола улаатыан сөп. Улахан киһи оҥорор быһыыларын оҕо табатык оҥоро үөрэниитэ, көрсүө, сэмэй буолуута киниттэн ирдэнэр тутаах көрдөбүл буолар.
Сахаларга киһи буолуу үөрэҕэ сайдыыта оҕо улаатан иһэн өйө-санаата уларыйыытын билэллэрин биллэрэр. Итини тэҥэ оҕо үтүктэр, батыһар киһитэ үчүгэй быһыылаах киһи буоллаҕына, бэйэтэ кинини үтүктэн үчүгэй майгылаах, быһыылаах буола улаатар кыахтанар. Оҕону иитиигэ, үөрэтиигэ үчүгэй киһи таҥара, баҕа санаа киһитэ баара ордук туһалааҕа биллэр, киһи баҕа санаатын толороору олоҕу олороруттан үчүгэй быһыылары оҥороро элбиир.
Сахалар олохторун үөрэҕэ «Туох барыта икки өрүттээх» диэн айылҕа тутаах сокуонугар сөп түбэһэр. Сахалар бары бу этиини тутуһаллар. Киһи өйө-санаата, мэйиитэ биир буоларынан, онтон оҥорор быһыылара икки аҥы; үчүгэй уонна куһаҕан диэннэргэ арахсалларыттан өйү-санааны быһаарар айыы диэн тыл соҕотох уонна икки аҥы; үчүгэй уонна куһаҕан өйдөбүллэрин холбуу иҥэринэн сылдьар.
Бас иһигэр саныыр санаа ай диэн тылынан этиллэр буоллаҕына, ол санааны илэтигэр оҥорон таһаардахха “ыы” диэн ытааһын сыһыарыыта эбиллэн айыы диэҥҥэ уларыйан, куһаҕан өттө улааппытын биллэрэр. Киһи бэйэтэ оҥорор быһыыларыттан ордук улахан сэрэхтээх буолуохтааҕа быһаарыллар.
Сахалар олус былыргы кэмҥэ, саҥа, улахан таҥаралар үөскүөхтэрин быдан иннинэ үөскээбит, олоҕун булуммут, өйгө-санааҕа сөп түбэһэр таҥара үөрэҕин атын, буккуллубут, улахан таҥара үөрэхтэрэ кылапачыгастара элбэҕинэн баһыйалларыттан билбэтэҕэ буолаллар. Таҥара үөрэҕэ айыы диэн тыл икки өрүттээх өйдөбүллээҕин билинэриттэн, тутуһарыттан өй-санаа икки аҥы арахсыытын үөскэппэт. Өй-санаа кэмиттэн кэмигэр уларыйан, эргийэн биэрэр уратытын сахалар билэннэр олохторугар туһанар буоланнар, маннык уһун үйэни ситиһэр кыахтаннылар.
Сахалар таҥараларын үөрэҕэ киһи өйө-санаата сайдыытыгар ордук сөп түбэһэрин икки тус-туспа киһи таҥара баара биллэрэр. Сымнаҕас майгылаахтар таҥаралара Үрүҥ Аар тойон буоллаҕына, кытаанах майгылаахтар, эр дьон таҥаралара Улуутуйар Улуу тойон буолар. Кырыалаах кыһыннаах сахабыт сиригэр кытаанах санааны иҥэрэр Улуу тойон таҥара эрэ дьон олоҕу сайыннаралларыгар кыах биэрбит. Бу таҥараны умнан тыа сирин ыарахан үлэлэрин кыайар кыахтаах дьон аҕыйаатылар.
“Туох барыта икки өрүттээх” диэн этиини быһаччы тутуһар сахалар Күн таҥара үөрэҕэ сайдан, тупсан иһэр, демократия үөрэҕин тутуһар сайдыылаах дьон-аймах таҥаралара буолар кэмэ кэлэн иһэр.
Дьон өйдөрө-санаалара сайдан киһи буолууну ситиһэр буолбуттарын кэннэ киһи; Будда, Христос, Мухаммед таҥаралар суолталара түһэн иһэрин тэҥэ араас улахан хайдыһыылары үөскэтэ сатыыр кэмнэрэ кэлэн иһэр. Бу хайдыһыылары суох оҥорор туһуттан уонна билигин айылҕа уларыйыыта биллэрдик түргэтээн иһэринэн айылҕаны харыстыыр санаа улаатарынан, дьоҥҥо барыларыгар дьайыыта тиийэринэн Күн таҥара саҥалыы сайдар кэмэ тиийэн кэллэ. Күн таҥаралаах, Күн таҥара үөрэҕин тутуһар сахалар дьон сайдыыны ситиһиилэригэр инники күөҥҥэ тахсар кыахтаннылар. (1,83).
Туһаныллыбыт литература..
1. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Спитакка буолбут сир хамсааһына
Спитак куоракка буолбут сир хамсааһына (арм. Սպիտակի երկրաշարժ), атын биллэр аата Ленинаканнааҕы сир хамсааһына — 1988 сыллаахха ахсынньы ый 7 күнүгэр Армянскай ССР хотугулуу-арҕаа өттүгэр сытар , үгүс хоромньуну, өлүүнү-сүтүүнү аҕалбыта.
Сир түллэр күүһэ 6,8-7,2 баалга тэҥнээҕэ. Сир хамсааһына олохтоох бириэмэнэн 11 чаас 41 мүнүүтэҕэ буолбута. Биир мүнүүтэ иһигэр өрөспүүбүлүкэ хоту өттүгэр сытар куораттар, дэриэбинэлэр эмсэҕэлээбиттэрэ. Сир хамсааһынын сүрүн түллүүтэ Спитак куоракка бэлиэтэммитэ. Манна 9-10 баалга тиийбитэ (12 баалынан кэмнэнэр MSK-64 шкалатынан). Спитак куорат сири кытта тэҥнэспитэ, маны таһынан 58 сэлиэнньэлээх пуун эмиэ имири эстибитэ. Ленинакан куорат (билигин Гюмри), Степанаван, Кировокан (билигин Ванадзор) куораттар, 300-тэн тахса сэлиэнньэлээх пууннар эмсэҕэлээбиттэрэ. Сир аннынааҕы хамсааһыны Сир шарын бары муннугар баар станциялар бэлиэтээбиттэрэ.
Бу сир хамсааһына Армянскай ССР промышленнай кыаҕын 40 % суох оҥорбута. Бу сир хамсааһынын түмүгэр 25 тыһыынча киһи өлбүтэ, 19 тыһыынча киһи инбэлиит буолбута, 514 тыһыынча киһи олорор дьиэтэ-уота суох хаалбыта.
Сир хамсааһыныттан эмсэҕэлээбит Армянскай ССР-га Сэбиэскэй Сойуус бары республикалара, ону таһынан 111 омук дойдута араас өрүттээх көмөнү оҥорбуттара.<|endoftext|>
Нубар-паша
Нуба́р-паша́ (тохсуньу 1825, Измир, Османскай империя — тохсунньу 14 күнэ 1899, Париж) — Эгиипэт судаарыстыбаннай диэйэтэлэ, дойду бастакы премьер-министрэ.
Эрмээн дьиэ кэргэнигэр төрөөбүтэ. Олоҕун устата үс төгүл премьер-министр эбээһинэһин толорбута: 1878 сыл атырдьах ыйыттан 1879 сыл олунньу 23 күнүгэр дылы, , 1884 сыл тохсунньу 10 күнүттэн 1888 сыл бэс ыйын 9 күнүгэр дылы, 1894 сыл муус устар 16 күнүттэн 1895 сыл сэтинньи 12 күнүгэр дылы.
Аҕата Мкртыч диэн атыыһыт. Уолун Тулуузаҕа иезуиттарга үөрэттэрбит, уол онно боронсуус тылын баһылаабыт. 18 сааһын туола илигинэ Эгиипэккэ үлэлии барбыт, Эгиипэт Европаҕа бэрэстэбиитэлистибэлэригэр ситиһиилээхтик үлэлээбит.<|endoftext|>
Долуханова Зара Александровна
За́ра Алекса́ндровна Долуха́нова (Заруи́ Агасьевна Макаря́н/Макарья́н, кэргэнинэн — Долуханя́н; кулун тутар 15, 1918, Москва — ахсынньы 4 күнэ, 2007, эмиэ онно) — сэбиэскэй, российскай уонна армянскай ырыаһыт. ССРС народнай артистката (1990). Ленинскэй (1966) и Сталинскай бириэмийэлэр лауреаттара (1951).
Олоҕун кэрчиктэрэ.
Москва куоракка Агасий Маркович уонна Елена Гайковна Макарьяннар дьиэ кэргэттэригэр төрөөбүтэ.
1933—1938 сылларга Гнесиннэр ааттарынан музыкальнай техникумҥа скрипкаҕа үөрэммитэ, бүтэрбэтэҕэ.
1939 сыллаахха, төһө да музыкаҕа үрдүкү үөрэҕэ суох буоллар, Ереваннааҕы опернай театрга киирбитэ.
1944 сылтан сыанаҕа тахсар, Бүтүн Сойуустааҕы араадьыйа уонна тэлэбидиэнньэ солистката, 1959 сылтан Москватааҕы филармонияҕа.
1957 сыллаахха Гнесинканы бүтэрбитэ.
1972 сыллаахтан Гнесинкаҕа уһуйааччылаабыта (1983 сыллаахтар — бэрэпиэссэр), музыка күрэстэрин дьүүллүүр сүбэлэригэр көхтөөхтүк кыттара. Член Арассыыйа Тыйаатырын диэйэтэллэрин Сойууһун чилиэнэ (1977).
Зара Долуханова Д. Россини Золушка оператын Сойууска бастакы туруорууга Золушка баартыйатын толорбута.
2007 сыллаахха ахсынньы 4 күрүгэр өлбүтэ. Москуба эрмээн кылабыыһатыгар көмүллүбүтэ.<|endoftext|>
Бюракааннааҕы астрофизика обсерваторията
В. А. Амбарцумян аатынан Бюракааннааҕы астрофизика обсерваторията — Армения Национальнай билим академиятын биир сүрүн тэрилтэтэ. Обсерватория Армения Арагацотн уобалаһыгар Арагац соҕуруу эниэтигэр 1490 м үрдүккэ Бюракан сэлиэнньэ кырыытыгар баар. Обсерватория дьиэлэрин комплексы архитектуура мэҥэтин быһыытытнан биллэр.
Устуоруйата.
Бюракааннааҕы обсерватория 1946 сыллаахха ол саҕана ССРС НА чилиэн-кэрэспэдьиэнэ Виктор Амбарцумян көҕүлээһининэн олохтоммута. Кини өр сылларга обсерватория дириэктэрэ этэ. Комплексын тутуу ол сыл сааһыгар саҕаламмыта, тутууну Самвел Сафарян салайбыта. Ол сыл «Сообщения Бюраканской обсерватории» диэн сурунаал олохтоммута. 1998 сыллаахтан обсерватория В. А. Амбарцумян аатын сүгэр. Ол эрээри обсерватория официальнай арыллыыта 1956 сыл балаҕан ыйын 19 күнүгэр эрэ буолбута. Обсерватория сиригэр 1961 сыллаахха Соболев В.В. аатынан Астрономический институт (ол иннинэ АО ЛГУ) станцията аһыллыбыта. Станция сүрүн тэриллэрэ: [АЗТ-3]] уонна АЗТ-14 (D=48см). 1988 сыллаахха Карабаахха сэрии буолбута, онон ЛГУ астроном-устудьуоннара сайыҥҥы практикаарыгар барбатахтара. 1993 сыл сэтинньититтэн АО ЛГУ станцията консервацияланан турар.
1980-с сылларга Бюракааннааҕы обсерваторияны ордук үчүгэй астрокилиимэттээх сиргэ көһөрөр былаан баара. Армения илин өттүгэр баар Караглух хайаҕа 2800 м үрдүктээх сири талбыттара.
Обсерватория тэриллэрэ.
Билигин обсерватория биэс тэриллээх. Улахан телескоптара: 1976 сыллаахха тутуллубут 2,65-миэтэрэлээх рефлектор телескоп уонна аан дойду саамай улахан телескоптартан биирдэстэрэ 1-миэтэрэлээх Шмидт телескоба. Атын тэриллэр — 53-см Шмидт телескоба (аналог ВАУ), 50 уонна 40-см рефлектор телескоптар (электрофотометрдаах уонна электрополяриметрдаах). 1950 сыллаахтан радиотелескоп тутуутунан дьарыктаммыттара. 4,2 м уһуннаах долгуҥҥа үлэлиир 2 синфазнай антенна, уонна 1,5 м уһуннаах долгуҥҥа үлэлиир эмиэ 2 синфазнай антенна тутуллубуттара. КМЗ урукку филиала эмиэ обсерватория састаабыгар киирэр.<|endoftext|>
Эстония историята
Былыргы кэм.
Бастакы дьон олохсуйбут сирдэрэ 9500-9600 б.э.и. кунд культуратын кэмигэр баар буолбуттар. X—XIII үйэлэргэ эрдэтээҕи феодализм олохсуйбут. Ол кэминээҕи түмэти аҕа баһылыктар уонна сэрии дружиналарын баһылыктара турбуттар.
XIII үйэҕэ крестоносецтар олохтоох эстар утарсыыларын хам баттааннар кинилэр сирдэрин Ливон орденыгар холбообуттар. Бу саҕаттан Балтиятааҕы ниэмэстэр баһылаан олорбуттар. XVI үйэҕэ Реформация кэмигэр Эстония протестаннаар итэҕэллэрэ дойду сүрүн итэҕэлэ буолбут. Ити үйэҕэ Ливоннааҕы сэрии түмүгүнэн Эстония хоту өртө Швецияҕа холбоспут. Үйэ аҥаарынан дойду соҕуруу өртө холбонуллубут.
Ыраахтааҕылаах Арассыыйа кэмигэр.
Швеция уонна Россия Хотугу сэриитин кэнниттэн Эстония 1721 Ыраахтааҕы Россия илигэр холбонуллубут. 1897 суруллуу түмүгүнэн Эстонияҕа 958 тыһ. олохтоох баар эбит, олортон эстонецтар ахсааннара 90 %, нууччалар — 4 %, ниэмэстэр — 3,5%.
Тутулуга суох Эстония (1918-1940).
Ыраахтааҕы Россия урусхалламмытын кэннэ 1918, олунньу 24 Эстония Республиката кимтэн да тутулуга суоҕун бас билиммит. Тутулуга суох буолуу босхолонуу сэрии түмүгүнэн ситиһиллибит. 1920, олунньу 2 ССРС уонна Эстония бэйэ-бэйэни билинии туһунан Тартутааҕы эйэ договорун түһэрсибиттэр. 1920 бэс ыйын 15 Эстония бастакы конституцията ылыныллыбыт. 1921 балаҕан ыйын 22 Эстония Лига наций тэрилтэ чилиэнэ буолбут. 1934 тохсунньуга иккис конституция ылыныллыбыт. Ол түмүгүнэн парламент былааһа биллэрдик сарбыллыбыт, президент былааһа бөҕөргөтүллүбүт. Былаас Константин Пятс илиитигэр түмүллүбүт. Саҥа конституция былааһынан туһанан Пятс армияны кытта переворот оҥорбут, парламены сарбыйбыт, дойдуга ыксаллаах балаһыанньа биллэрбит уонна бэйэтэ бас билэр былааһын олохтообут. 1935 дойдуга биир партиялаах система олохсуйбут. 1937 үһүс конституция суруллубут уонна 1938 бигэргэтиллибит. Ол конституцияҕа президент 6 сылга талаллара, икки палаталаах парламент олохсуйуута, президент правительство үлэтин тохтотор быраабын, парламент үлэтин тохтотор бырааба, президент бэйэтэ сокуон (президент дэкириэтэ) суруйуон сөптөөҕүн уо.д.а. суруллубут эбит.
ССРС кэмэ.
ССРС-ка холбоһуу.
1939 балаҕан ыйын 1 Германия Польшаҕа саба түһүүтүттэн Аан дойду сэриитэ саҕаламмыта. Ол түмүгүнэн Эстония сүрүн атыы-эргиэн дойдулара иирсэннэр экономикатын балаһыанньата мөлтөөбүт. 1940 парламент ССРС-тан көмө көрдөөбүт, ол көмө оҥоһуллуутугар ССРС дойдуга сэбилиниилээх күүс киллэриитин уонна Эстония арыыларыгар байҕал базаларын тутуутун ситиспит. Ити сылга уочарата суох парламеҥҥа талыы буолбут, ол түмүгүнэн саҥа састааптаах парламент талыллыбыт. От ыйын 21 сана талыллыбыт парламент Эстонияны ССРС-ка холбоһуутун уонна Эстония Сэбиэскэй Социалистичэскэй Республика тэриллиитэ ылыллыбыт. От ыйын 22 холбоһуу декларацията ылыллыбыт. Атырдьах ыйын 6 ССРС Верховнай сэбиэтин VII сессията Эстонияны ССРСка холбоһуутун постановленията ылыллыбыт. Элбэх историктар ити холбоһууну оккупация уонна аннексия диэн ааттыыллар .
II Аан дойду сэриитин кэмигэр.
1941 бэс ыйын 22 Германия ССРС-ка саба түһүүтүттэн саҕалаан Эстония сиригэр сэрии саҕаламмыта. От ыйын 7 ниэмэстэр сэриилэрэ Эстония кыраныыссатыгар тиийбиитэр, атырдьах ыйын 28 Кыһыл армия бүтэһик чаастара Таллинн куораты хаалларбыттар.
Олохтоохтор үгүс өртө ниэмэстэрин кэлиилэрин босхолонуу курдук санаабыттар . «Омакайтсе» диэн коллаброционистар тэрилтэлэрэ еврейдэри өлөртүүргэ 1А айнзатцкомандаҕа көмөлөспүт . Эстония территориятыгар оккупационнай администрация тэриллибит. Латвияны, Литваны уонна Белоруссияны кытта биир «рейхскомиссариат Остланд» буолбут. Фашистар армияларыгар 38 тыһ. кэриҥэ киһи ыҥырыллыбыт. 1944 олунньу 2 Кыһыл армия Нарва өрүһү туораан Эстония сиригэр балаҕан ыйыгар дылы күүстээх кыргыһыылар ааспыттар. Сэриигэ эстонецтар чаастара икки өттүттэн кыттыбыттар, сорох кэмнэргэ бэйэ-бэйэлэрин кытта сэриилэспиттэр. Балаҕан ыйын 22 Кыһыл армия Таллиҥҥа «Уһун Герман» башнятыгар кыһыл былааҕы ыйаабыт. Эвакуацияттан Эстония правительствота төннүбүт. Моонзунд архипелаг арыыларыгар сэрии сэтинньи бүтүөр дылы буолбут. Сэтинньи 24 Сааремаа арыы босхоломмут.
Сэрии кэнниттэн 1990 дылы.
Сэрии бүппүтүн кэннэ компартия уонна Сэбиэскэй былаас саҥаттан тилиннэриллибиттэр. Сэрии буолуон иннинэ саҕаламмыт национализация түмүктэммит: промышленноска 1946 бас билии суох буолбут, атыыга — 1947. 1947 сылтан коллективизация саҕаламмыт, 1950 дойдуга 2213 колхоз баар эбит. Колхозтары бөдөҥсүтүү кэнниттэн 1960 908 колхоз уонна 97 совхоз баар эбит. Коллективизацияны утарсан Эстонияҕа сэриилээх утарсыы тахсыбыт, утарсааччылар бэйэлэрин «Тыа бырааттара» диэн ааттаммыттар (), утарсыы 1953 дылы дьайбыт.
Сэрии кэнниттэн репрессия салҕаммыт. Сүрүннээн коллаброцианистары уонна «тыа бырааттары» кытта сибээстэрин иһин 36 тыһ киһи репрессияҕа хабыллыбыт (атын дьон суруйарынан 67 тыһ — 124 тыһ) .
Сэрии кэнниттэн индустриализация саҕаламмыт. Улахан инвестиция уонна квалификациялаах үлэһиттэр кэлэннэр олох тэтимэ үрдээбит. Государство сүрүн соругунан оҥорор промышленность уонна сир баайын хостооһуна () буолбут. Ол курдук Кохтла-Ярве куоракка Аан дойдуга бастакы горчай сланец кэмбинээтэ тутуллубут. Эстонияҕа олох таһыма ССРС орто таһымыттан үрдүк эбит.
70 сылларга диссиденнар хамсааһыннара саҕаламмыт. 1980 балаҕан ыйыгар - алтынньыга сэбиэскэй былаас утары студеннар аймалҕана буолуталаабыттар. Ити сылга алтынньы 28 «40 киһи суруга» тахсыбыт — советизация утары Эстония интеллектуалларын манифеста.
Арҕаа Дойдулар сэбиэскэй кэмҥэ Эстонияны уонна атын прибалтика дойдуларын холбоһуутун билиммэтэхтэрэ. 1983 Европа парламена прибалтика государстволарын туһунан резолюция ылыммыт, онно холбоһууну билиммэтин уонна ССРС күүс өттүнэн холбооһуна «аан дойду быраабыгар» эппиэттээбэтин бэлиэтээбит.
Тутулуга суох Эстония.
1990 ыам ыйын 8 Эстония тутулуга суоҕа чөлүгэр түһэриллиитин туһунан сокуон ылыммыт. 1991 балаҕан ыйын 6 ССРС госсовета Эстонияны тутулуга суоҕун официальнайдык билиммит. 1991 балаҕан ыйын 17 Эстония ХНТ холбоспут. 2004 Эстония Евросоюзка уонна НАТО холбоспут.<|endoftext|>
Врацян Симон
Симон Врацян (, 1882—1969) — армян судаарыстыбаннай деятелэ, Армения Бастакы Өрөспүүбүлүкэтин бүтэһик премьер-миниистирэ (1920 сыл сэтинньи 25 күнүттэн ахсынньы 2 күнүгэр дылы). Арменияҕа Сэбиэскэй былаас олохтоммутун кэннэ омук дойдутугар тахсыбыт. Францияҕа, АХШ-ка, Ливаҥҥа олоро сылдьыбыт. 1967 сыллаахха алта томнаах «Олох суолларынан» («По дорогам жизни») диэн ааттаах ахтыыларын бэчээттэппитэ.
Олоҕун кэпсээнэ.
. В последующие годы он преподавал в Гарина некоторых учебных заведениях, редактирование Карин и Европы , опубликованные в нескольких газетах. 1911 - 1913 в США на выходе «Батькивщина» газеты. Во время Второй мировой войны он вернулся в Тбилиси , где он участвовал в организации волонтеров. В 1917 году , после Февральской революции в Тбилиси газете издательства "Горизонт". В 1918 году он был избран в Закавказском сейме , а затем 1919 был членом Бюро АРФД. В 1918 году , Закавказская правительство участвует в Батуми турецко-Южного Кавказа переговоры.
После провозглашения независимости ( 1918 ) , назначенного на Южной России Добровольческой армии во главе дипломатической миссии. В 1919 году он был избран в Республике Армения , член парламента в 1920 году В мае назначен Н. Ohanjanyan во главе с министром сельского хозяйства и труда, 1920 ноября в правительстве премьер - министра.
Большие Салы диэн Екатерина II ыйааҕынан Кырыымтан көспүт эрмээннэр дэриэбинэлиргэр (билигин Ростов уобалаһа) 1882 сыллаахха төрөөбүтэ. Доннааҕы Нахичеваҥҥа эр дьон гимназиятыгар үөрэммитэ. 1906 сыллаахха Эчмиадзииҥҥа духовнай семинарияны бүтэрэн баран Нахичеваҥҥа төннүбүтэ. 1906 сыллаахтан өрөбөлүүссүйэ оҥорооччуларга кыттыбыта. Сойуолаһыыттан тэскилээн Батум, Трапезунд, Константинополь куораттарынан сылдьыбыта. 1907 сыллаахха Венаҕа буолбут дашнаактар 4-с сийиэстэригэр кыттыбыта.
1908 сыллаахха Врацян Россияҕа төннөн кэлэр. Санкт-Петербург университетыгар юридическай уонна педагогическай факультеттарга үөрэнэр. 1911-13 сылларга АХШ-ка тахсар «Родина» хаһыакка редактордыыр.
Бастакы аҕа дойду сэриитэ саҕаланарыгар Тифлис куоракка турок сэриитин утары охсуһар армяннар дружиналарын тэрийсибитэ.
1918 сыллаахха Закавказье сеймын чилиэнинэн талыллыбыта. Армения тутулуга суох көҥүл судаарыстыба буолбутун кэннэ генерал Деникин армиятыгар республика дипломатическай миссиятын салайааччытынан анаммыта.
1919 сыллаахха Армения парламеныгар депутатынан талыллыбыта. Кэлин Дашнак бырабыыталыстыбатын үлэ уонна тыа хаһаайыстыбатын миниистиринэн үлэлээбитэ.
1920 сыл сэтииньи ыйыгар премьер-миниистиринэн талыллыбыта. Ый буолан баран РСФСР бырабыыталыстыбатын сөбүлэһиитинэн Врацян бырабыыталыстыбата ууратыллыбыта.
1921 сыл саҕаланыытыгар «Ийэ дойдуну быыһыыр Комитеты» салайбыта. Сэбиэскэй былааһы утаран өрө турууга кыттыбыта, бастаанньа хам баттаммытын кэннэ дойдутуттан букатыннаахтык барбыта. Бэйэтин кытта Армения бастакы Республикатын былааҕын илдьэ барбыта.
1951 сылтан Бейруукка армянскай семинария дириэктэринэн үлэлээбитэ. 1969 сыллаахха өлбүтэ..<|endoftext|>
Ширакaци Анания
Анания Ширакаци (арм. Անանիա Շիրակացի; 610 сыл кэриҥэ — 685 сыл кэриҥэ ) — эрмээн геограба, философ, математик, картограф, историк, астроном уонна алхимик, былыргы армян естествознаниетын төрүттээччи.
Ширак уобалаһыгар төрөөбүтэ. Бэйэтин Ширакаванци диэн ааттанара, Ширакаван диэн сир аатынан. Аҕатын аата Ованнес диэн этэ. Арменияҕа начальнай үөрэҕи ылан баран, Византияҕа салгыы үөрэнэ барар. IV Армения тыатыгар Кристосатура диэн математикка үөрэнэр. Учууталын «науканы барытын баһылаабатах» диэн сылтаан Трапезунд куоракка барар. Манна кини биллиилээх учуонай Тихиккэ үөрэнэр. Армян суругар-бичигэр киэҥ билиилээх учуонайга аҕыс сыл үөрэнэр. Ол кэннэ Арменияҕа төннөн кэлэн научнай үлэнэн, ону таһынан үөрэҕириинэн дьарыктанар. Квадриум төрүттэригэр олоҕурбут оскуолалары аһан үлэлэтэр.
Үлэлэрэ.
Анания Ширакаци барыта сүүрбэттэн тахса үлэлээх:
«Ыйытыылар уонна суоттар» арифметика садаачаларын хомуурунньуга биһиги кэммитигэр дылы тиийэн кэлбит арифметика үлэлэриттэн биир саамай былыргылара.<|endoftext|>
Манджгаладзе Эроси Акакиевич
Эроси Акакиевич Манджгаладзе (груз. ეროსი მანჯგალაძე; 1925—1982) — грузинскай сэбиэскэй артыыс уонна спортивнай комментатор. Грузинскай ССР народнай артыыһа (1961).
Эроси Манджгаладзе 1925 сыллаахха кулун тутар 3 күнүгэр Грузинскай ССР Самтредскай оройуонун Ганири сэлиэнньэтигэр төрөөбүтэ. Аан бастаан алта саастааҕар сыанаҕа тахсыбыта. 1941 сыллаахха Тбилиситээҕи Ш. Руставели аатынан театральнай институкка киирбитэ. Д.А. Алексидзе кини учуутала этэ. 1942-1943 сылларга үөрэҕин быыһыгар Грузия араадьыйатыгар дикторынан уонна спортивнай комментаторынан үлэлээбитэ.
1947 сыллаахха театральнай институту бүтэрбитэ. 1948 сыллаахха Ш. Руставели аатынан Грузинскай академическай театр труппатыгар ылыллыбыта. Гоу уонна Д’Юссо суруйууларыгаргар «Дириҥ силистэр» («Глубокие корни») спектакльга Брет оруолун оонньоон театрга аан бастаан айар үлэҕэ холоммута. 1956 сыллаахха ССКП кэккэтигэр киирбитэ. 1958 сыллаахха киинэҕэ аан бастаан уһуллубута. Эроси Манджгаладзе Тбилиси куоракка олорбута.
1982 сыллаахха тохсунньу 26 күнүгэр өлбүтэ.<|endoftext|>
Арараат (хайа)
Арараат (( уонна (Масис), , )) — хайа, Туурсуйа илин өттүгэр баар Эрмээн хайаларын ордук үрдүк чыпчаала. Билигин Түркийэ сиригэр баар. Бу хайа үрдэ куруутун хаардаах буолар уонна үлэлээбэт вулкаан буолар. Иҕдиир провициятыгар сытар, Ираантан 16 километр ыраах сытар, уонна Арменияттан 32 км ыраах сытар.
Устуоруйата.
Урарту бириэмэтигэр манна Армения хоруоллуга сытара. Уруккута курдук 3000 сыллаахтан олоруллубута, 1923 сыллаахтан Лазанья сөбүлэһиитинэн Туркийэ былааһыгар баар буолбута.<|endoftext|>
Балатон
Балатон (, , , , ) — Венгрия арҕаа өттүгэр сытар күөлэ. Киин Эуропа ордук улахан күөлэ. Балатон кытыла — Венгрия биллэр курорт сирэ, минерал уонна сылаас уу дьүктэлэринэн биллэр. Күөлгэ уу көлө устар.
Сүрүн информация.
География.
Күөл Орто Дунай хочотугар тектоника оҥхойугар Баконь хайаларын тэллэҕэр сытар. Будапештан күөл хотугу-илин уһугар дылы 100 км кэриҥэ.
Күөл иэнэ 594 км², уһуна — 79 км, кэтитэ 1,2 — 12,4 км дылы. Муора таһымыттан 104 м үрдүк сытар. Орто дириҥэ 3,6 м, муҥутуур дириҥэ 12,5 м. Кытылын уһуна 236 км, уу сабардама 1,9 км³, уу тардыытын иэнэ — 5181 км².
Балатон соҕуруу-илинтэн хотугу-илиҥҥэ дылы уһун синньигэс көрүҥнээх. Соҕуруу өртө сүрүннээн дэхси сир; хотугу өртүгэр хас да дириҥэ суох хомолоох уонна биир улахан тумул арыылаах — Тихань. Тумул арыы уһугуттан утары турар кытылга дылы баара-суоҕа 1,2 км — күөл ордук синньигэс сирэ.
Гидрография.
Балатон биир дэҥҥэ көстүүтэ кыра дириҥэ буолар. Орто дириҥэ 3 м кэриҥэ, муҥур дириҥ сирэ — Тихань оҥхойо (12,5 м) Тихань тумул арыытын таһыгар. Күөл түгэҕэ кумах. Кыра дириҥэ күөл уутун үчүгэйдик сылытар, сайынын күөл уутун температурата 21-22 °C, ардыгар 26 °C дылы сылыйар. Балатон уута ыраас, ол гынан баран планктонтан сылтаан дьэҥкирэ суох. Уу өҥө сырдык от күөҕэ, погодаттан уонна күн кэмиттэн тутулуктаах.
Балатоҥҥа элбэх кыра өрүстэр түһэллэр, олортон улаханнара Зала; күөлтэн Шио өрүс тахсар, билигин Дунайга түһэр каналга кубутуллубут.
Климат.
Күөл тула климата континент-сымнаһыар. Ыам ыйтан балаҕан ыйын бүтүүтүгэр дылы күннээх. Кыһына сылаас, ол гынан баран күөл хас кыһын ахсын мууһунан бүрүллэр. Муус халыҥа 10-20 см, арыт кэмҥэ 70 см дылы. Күөлгэ күүстээх тыал түһэр түбэлтэлээх.
Флора уонна фауна.
Күөлгэ балык 25 көрүҥэ баар, лицензиянан балыктыахха сөп. Ордук балыктанар көрүҥ — карп. Балатоҥҥа элбэх куба олохсуйар, кинилэр ахсааннарын аналлаах сулууспа дьарыктанар. Күөл кытылларыгар элбэх кыстаабат көтөр уйаланар — аистар, цаплялар, хаастар, кустар уо.д.а. Кыра Балатон тулатыгар, Каполнапуста дэриэбинэ таһыгар, заповедникка буйволы иитэллэр.
Балатон уонна Киш-Балатон кытылын устатынан кулуһунан үүммүт. Кулуһун күөл экологиятыгар элбэх туһаны аҕалар: от быыһыгар көтөрдөр уйаланаллар, балык ириҥэлэнэр. Ону таһынан хомус күөл уута бэйэтэ ыраастаныытыгар сүрүн оруолу онньуур. Кыһынын хомуһу кыратык охсоллор, охсуллубут хомус экспортка атыыланар. Хомус күөл иэнин 2 % хабан үүнэр.
Курорт уонна туризм суолтата.
Балатон күөл — Венгрия биир сүрүн курорт хайысхата буолар. Кытылга сынньалаҥы кытта парус спорда уонна балыктааһын хайысхалара тарҕаммыттар. Туристар айылҕа уонна история памятниктарын сэҥээрэллэр.
Балатоҥҥа сынньалаҥ эмтэнии былыр былыргаттан баар эбит. Балатонфюред санаторийдара сүрэх ыарыыларыгар идэтийэллэр, Хевиз күөлүгэр сүһүөх ыарыыларыгар, Балатон үрдэлин хайа хаспахтарыгар тыҥа ыарыыларын «хаспах салгынынан» эмтииллэр эбит. Ону таһынан күөл кытылларыгар араас минеральнай уу дьүктэлэр тыгаллар.
Транспорт.
Күөл устун кыра таһымнаах судналарынан уонна катамараннарынан быыстала суох пассажирдар рейстэрэ оҥоһуллар. Уу устун устарга-круизтыырга «Helka» пароход (1891 с.) туттуллар. Күөлгэ 20 тахса суудна тиксэр сирэ баар, суудналар күөл кытыытынан хас пристань ахсын тохтоон ааһаллар.
Кестхэй таһыгар «Шармеллек» диэн аан дойду таһымнаах аэропорт сытар. Аэропортан быыстала суох Берлиҥҥа, Цюрихха, Штутгартка, Копенгагеҥҥа уонна Лондоҥҥа көтөллөр. Чартер рейстэрэ сайынын Москваҕа, Франкфурт-на-Майне, Гамбургга, Дюссельдорфка көтөллөр.
Күөл хоту уонна соҕуруу өттүнэн Балатон тула сытар куораттары холбуур тимир суоллара ааһаллар.<|endoftext|>
Өй-санаа уһуна
Өй-санаа, таҥара үөрэхтэрэ сахаларга төһө былыргы кэмнэргэ сайдыбыттара кыайан быһаарыллар кыахтара суох ыраах, былыргы. Ай диэн икки дорҕоонноох тылтан үөскээбит айыы диэн өйү-санааны, киһи саҥаны айыыны оҥорор кыаҕын быһаарар тыл үөскээһинэ саха тыла, өй-санаа саҥа сайдан истэҕинэ буолбут.
Сахалар өй-санаа үөрэҕин дириҥник сыаналыыллар, баҕа санаа үөскээһинин уратыларын олоххо таба туһаналлар. “Туох барыта икки өрүттээх” диэн этиигэ сөп түбэһэн баҕа санаа эмиэ икки өрүттэнэр. Киһи олоҕор бэйэтин кыаҕынан олоххо киллэрэр баҕа санаата киһилии баҕа санаа диэн ааттанар буоллаҕына, санаатыгар эрэ оҥорон көрөр баҕа санаалара ыра санаалар диэн ааттаналлар. Киһи өйө-санаата төһө ыраахха диэри дьайарыттан, дьайыыта тиийэриттэн икки аҥы арахсарын эмиэ билэн тылларыгар киллэрбиттэр:
1. Кылгас эбэтэр быстах өй-санаа.
2. Уһун санаа.
Өй-санаа бу уратыларын төһө кыалларынан олох холобурдарынан туһанан ырытыллар:
1. Үгүс дьон өйө-санаата кылгас. Күннээҕинэн, субу баарынан сылдьаллар. Күннээҕи кыһалҕаларыттан, үлэттэн-хамнастан, дьиэ-уот көрүүтүүттэн ордон ырааҕы эргитэ санаабаттар, субу кэмнээҕи, сотору кэлэр үчүгэйи ордук сыаналыыллар, туһаналлар. Тото аһааһын киһиэхэ кэлэр аһылыкка эрэ диэри үчүгэйи аҕалар эбит буоллаҕына, минньигэһи сиэһин амтана сүтүөр эрэ диэри дьайыыта тиийэринэн кылгас санааҕа, күн устата хаста да оҥоруллар быһыыга киирсэллэр.
Кылгас санаа туһунан этиилэр элбэхтэр. «Уһуну, киэҥи санаабат», «Атаҕын тумсуттан ырааҕы көрбөт», «Санаата бүгүҥҥүнэн бүтэр» диэн этиилэр бары кылгас, күннээҕи санаалары быһаараллар.
Киһи бэйэтэ эмиэ “Туох барыта икки өрүттээх” диэн этиигэ сөп түбэһэн икки аҥы арахсарынан эт-сиин баҕа санаалара аһааһын, сынньаныы, баҕаны ханнарыы буолалларынан түргэнник толоруллар быстах баҕа санааларга киирсэллэр. Өй-санаа баҕа санаата үөрэххэ, үлэҕэ-хамнаска сыһыаннаахтарынан, хойутаан туолалларынан уһун санааҕа киирсэллэр.
Кылгас, быстах санаа дьайыыта бэргэһэни тиэрэ кэтэн кэбиһииттэн ордук биллэр. Бэргэһэни тиэрэ кэтэн кэбистэххэ айыыны оҥоро охсон соҕотохто ураты, туспа киһи буола түһүү кыалла охсоро табыллар. Урукку кэмҥэ хаатыҥка, саппыкы осторун кылгас гына тиэрэн кэбиһии эдэр уолаттарга баар этэ. Ити түргэнник оҥоруллар быһыылар, саҥаны айыылар улаатан эрэр оҕолор бэйэлэрин уратыларын биллэрэ сатаан таптаан туһанар ньымаларыгар киирсэллэр.
Кылгас санаа быстах санаа диэҥҥэ тиийэн хаалара элбэх. Ситэ толкуйдамматах, туох содул үөскүүрэ табан быһаарыллыбатах санаа быстах санаа диэн ааттанар уонна олору толоруу үксүгэр куһаҕаҥҥа тириэрдиэн сөп. Быстах санаалаах киһи быстах быһыыны оҥороро элбэҕин, куһаҕан быһыыны элбэтэрин сахалар билэн “Санаабычча быһыылаах” диэн арааран эппиттэр.
Санаа олус түргэн, кылгас кэм иһигэр элбэҕи ырытан, толкуйдаан таһаарыахха сөп. Маннык оҥордоххо үчүгэй, таба буолуон сөп диэн санаа хас киһиэхэ барыларыгар баар буолара ордук.
Улуу Өктөөп өрө туруутун кыайыытыгар бары кыахтарын ууран аан бастаан иһээччилэринэн оробуочайдар, туохтара да суох үлэһиттэр буолбуттара. Кинилэр ханнык да баайа-мала суох буолууларыттан уһуну-киэҥи санаабаттарыттан ордук харса-хабыра суох былааһы уларытыыга туруммуттара, олохторо ыйга иккитэ ылар хамнастарыттан быһаччы тутулуктааҕа кылгас санааланыыларын үөскэппитэ былааһы былдьаһыыга аһара күүскэ турунууларыгар тириэрдибитэ.
Дьон өйө-санаата ситэ сайда илигинэ, бассабыыктар этиилэрин ылынан сыыһа суолга туруналларыгар аһара батталтан, туоратыыттан үөскээбит кылгас санааламмыттара улахан оруолу ылбыта. 74 сыл ааспытын кэнниттэн, бу сыыһа оҥоруллубут өрө туруу содула көннөрүллэн, билигин Россия дьоно урукку, ыраахтааҕы кэмин саҕанааҕы олохторугар сыыйа төннөн эрэллэр. Өй-санаа уларыйыыта салҕанан баран иһэр.
2. Киһи өйдөөх-санаалаах буолуута субу оҥорор быһыыларыттан ураты, хаһан эрэ ыраах кэмҥэ кэлиэхтээх, туһалыахтаах быһыылары эрдэттэн бэлэмнээн, былааннаан оҥороругар кыах биэрэр. Киһи олоҕун ырааҕы, инникини толкуйдаан оҥосторо өйө-санаата үрдүк сайдыыны ситиспитин бигэргэтэр.
Киһи олоҕо син уһун. Оҥорор быһыыларын эрдэттэн ырытан, тугу ситиһиэн сөбүн былааннаан ааҕынара хаһан баҕарар туһата улахан. Өссө кэлэр көлүөнэлэрим тустара диэн эмиэ саныыра, тугу эмэ уурунара, мунньунара, үйэлээҕи оҥороро, тутара эмиэ ааҕыллар. Холобурга, саҥа дьиэ тутта сылдьан оҕолорум, сиэннэрим олоруохтара дии санаатаҕына ырааҕы толкуйдуура, уһун санаалааҕа быһаарыллар.
Киһи ханнык баҕарар оҥорор быһыытын эрдэттэн ырытан, толкуйдаан, туох, ханнык содуллар үөскүөхтэрин сөбүн быһааран, көннөрөн баран оҥордоҕуна үчүгэй, туһалаах быһыыны оноруон сөп. Ыраахтан ыла толкуйдаммыт, ырытыллыбыт, туох, ханнык быһыы үөскүүрэ барыта таба быһаарыллыбыт санаа уһун санаа диэн ааттанар.
Тыа хаһаайыстыбатын үлэһиттэрэ ордук уһун санаалаахтар. Кыра торбос улаатан ынах буолан туһалыар диэри түөрт сыл устата көрөн-истэн аһатыы, улаатыннарыы ирдэнэр. Сири оҥордоххо, тыаны солоотоххо, хаһан салаа от үүнэн, охсуллар буолуор диэри хас да сылы кэтэстэххэ табыллар. Тыа хаһаайыстыбатын үлэһиттэрэ үлэлиир үлэлэриттэн, олохторуттан тутулуктаах уһун санаалаахтар, кырата түөрт сылга тиийэн хамнаһа кэлэр үлэни, ыраах кэми сыаллаан үлэлииллэр, олохторун оҥостоллор.
Сахалар олохторун үөрэҕэ көрсүө, сэмэй буолууну ирдиир, оҕолору кыра эрдэхтэриттэн көрсүө, сэмэй буолууга үөрэтэллэр. Көрсүө, сэмэй киһи уһун санаалаах, сыыһа-халты туттубат, үлэни-хамнаһы кыайан уһун үйэни ситиһэр кыахтанарын сахалар билэллэр.
Улуу Өктөөп өрө туруута кыайыытын тыа хаһаайыстыбатын үлэһиттэрэ бары кэриэтэ сөбүлээбэтэхтэрэ, улаханнык утарыласпыттара. Сэриилэһэн кыахтара-күүстэрэ бараммытын уонна улахан репрессия кэнниттэн саҥа былаас, сэбиэскэй былаас олоҕурбута.
Куорат дьоно, заводтар, фабрикалар үлэһиттэрин санаалара тыа хаһаайыстыбатын үлэһиттэринээҕэр быдан кылгас, кинилэр хас ый аайы кэлэр хамнастарын ханна тутталларын ааҕан-суоттаан билэллэринэн санааларын уһуна бүтэ сыһар. Арай хамнастара икки ыйга кэлбэтэҕинэ улаханнык моһуогуруохтарын, кыбыттарыахтарын, иэскэ киириэхтэрин сөбө араас хамсааһыннар түргэнник үөскээбитинэн баралларыгар тириэрдэллэр.
Киһи санаата олорор олоҕуттан тутулуга улахана билигин да уларыйа илик. Аҥардастыы ылар хамнастарыгар ииттинэн олорор куорат олохтоохторо быстах, кылгас санаалаахтара, онно кэлэр көлүөнэлэрин иитэллэрэ араас хамсааһыннар куораттан тахсалларын ордук улаатыннарар. (1,87).
Туһаныллыбыт литература..
1. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Санаа түһүүтэ
Санаа олус түргэнник уларыйар. Күүһүрэр, мөлтүүр кэмнэрэ хардары-таары кэлэн иһэллэр. Киһи туохха да наадыйбат, сүрэҕэлдьиир, мөлтүүр кэмэ кэлиитэ санаа түһүүтэ диэн ааттанар. Баһын иһигэр саныыр санаалара кыайан туолбат, ыра санааларга кубулуйан хаалыылара киһи санаатын түһэрэрэ элбэх. Сахалар таҥараларын үөрэҕэ араас элбэх ыра санааланыы олоххо туһата суоҕун, киһи бэйэтин кыаҕынан олоҕун устата толорор кыахтаах баҕа санааларын саныыра, соннук үгэстэри иҥэринэрэ туһата улаханын дьоҥҥо тириэрдэр.
Олоххо туох барыта куруук киһи баҕатын хоту баран иһэрэ кыаллыбат, араас элбэх тута быһаарыллыбат курдук уустук боппуруостар, туох эмэ мэһэйдэр, ыарахаттар, кыаттарыа, сатаныа суох курдук үлэлэр сотору-сотору көрсөллөр. Киһиэхэ санаа түһүүтэ, мөлтөөһүн, этин-сиинин туруга уларыйыыта хаһан баҕарар тиийэн кэлэр.
Дьон бары айылҕаттан биир кыахтаах буолбатахтар, эт-сиин уратылара элбэхтэр. Сорохтор төрүөхтэриттэн санаалара күүстээх, кыахтарын билинэр буоллахтарына, үгүстэр санааҕа ыллараллара, санаалара түһэрэ элбэх. Дьон үксүлэрэ санааларын көтөҕөн, баҕа санаалары иҥэрэн биэриигэ, атын дьон көмөлөрүгэр наадыйаллар. Киһи таҥаралар аһара улаатан хаалыылара ити быһаарыыга, мөлтөхтөр көмө көрдүүллэригэр олоҕурар.
Санаалара кыра аайы түстэҕинэ табаах тардан, арыгы иһэн биэрэн көтөҕө сылдьааччылар арыгыһыкка ураты түргэнник кубулуйуохтарын сөп. Үлэҕэ, дьиэҕэ туга эмэ табыллыбатаҕына, сатамматаҕына киэһэ аайы арыгы иһиитэ санааны көтөҕүү куруук салҕанан, санааны көтөҕө сылдьыыга тириэрдэриттэн арыгыһыт буолууну түргэтэтэр.
«Не пей с горя, алкоголиком станешь» диэн этии хас санаата түстэҕин аайы, ону көтөҕөөрү арыгы иһэн иһэр киһи сотору кэминэн арыгыһыт буолуон сөп диэн быһаарар. Үгүстүк арыгы иһэр дьон баар буолуулара санааларын көтөҕө сатааччылар элбээбиттэринэн быһаарыллара билиҥҥи кэмҥэ олус таба. Эр дьону кыра эрдэхтэриттэн аһара атаахтатан, маанылаан иитэртэн тулуурдара, өһөстөрө суоҕуттан кыра аайыттан санаалара түһэрэ, мөлтүүрэ элбииригэр тириэрдэр. Санааларын көтөҕөөрү иһээччилэр элбээн иһэллэрин ырыынак ыарахаттарыгар балыйааччылар элбэхтэр.
Санаата түстэҕин аайы арыгы иһэн иһэр киһи түргэнник арыгыһыт буолар. Бэҕэһээ испит арыгы сарсыардатыгар төбө ыарыытын оҥорон, санаа букатын түһэрин үөскэтэрэ уонна эмиэ санааны көтөҕөөрү арыгы иһиитэ, абырахтаныыны аҕалан арыгылааһын салгыы барарын саҕалыыра арыгыһыт буолуу кэлэригэр түргэнник тириэрдэр.
Саха дьонун арыгыны аһара испэт буолууга үөрэхтэрэ «Абырахтаммат эрэ буолуҥ» диэн этиигэ иҥэн сылдьар уонна бу этиини тутуһуу арыгы дьайыытыгар киһи утарсар кыаҕын улаатыннарар.
Сааһыран иһэр киһи өйө-санаата уларыйар. Кыра эрдэҕинэ атаах, ордук бэлэмҥэ үөрэммит оҕо дьулуура тиийбэккэ оҥорор ситиһиитэ аҕыйыан, намтыан, онно эбии санаата түстэҕинэ арыгыһыт буолуон сөп. (1,9). Кыахтаах, баай-талым олохтоох ыал оҕото олоҕор, үлэтигэр табыллыбат буолууну, ыарахаттары көрсөөт, олору туоратыыга бары кыаҕын уурарын оннугар өйүн-санаатын арыгынан уоскутарга тиийиитин автор арыйар.
«Киһиэхэ кыра да наада» диэн сахалар үөрэхтэрэ этэр. Бу этии санаа түһүүтүн бэрт кыра, санааны көтөҕөн биэрии көннөрөр кыахтааҕын арыйар. Санааны кыратык да көтөҕөн биэрии, үчүгэй, тиийимтиэ тыллары этии хаһан баҕарар кыаллар кыахтаахтар. Санаата көтөҕүллүбүт киһи урут кыайбатын да кыайар кыахтанара “Киһиэхэ кыра да наада” диэн этиини үөскэппит.
Биир үчүгэй тыл, этии киһи санаатын уһуннук көтөҕүөн сөп. Үчүгэй санааны иҥэрэн биэриини күүстээх санаалаах, экстраценс дьон ордук тиийимтиэтик оҥороллор, сахалыы таҥара үөрэҕин тарҕатыыга ылсыһаллар.
Кыра аайыттан санааны түһэрбэт буолууга тулуурдаах буолуу, санаа күүһэ баара туһалыыр. “Өһөспүн киллэрдэхпинэ тулуйабын” диэн санааны бөҕөргөтүү киһиэхэ хаһан баҕарар туһалаах.
Элбэх кыра, олоххо көрсүллэр бытархайдар аайыттан түһэн иһэр санаа ордук куһаҕан. Кыра, быстах куһаҕаннар элбээтэхтэринэ “Санааҕар тутума” диэн этиини туһаналлар, куһаҕаннары умналлар. «Кыра аайы кыһаммат» диэн этии санаа түспэт, уларыйбат буолуутугар ордук сыһыаннааҕыттан бөҕө, күүстээх санааны биллэрэр.
«Туох да кыаттарбат, табыллыбат» диэн санаа чахчы түспүтүн биллэрэр этии баар. Бу этиигэ эппиэтинэн «Туох барыта кэмигэр табыллар» диэн этии үөскээбит уонна киһини тулуурдаах буолууга, табыллыбатах дьыаланы хатылаан, өссө тупсаран оҥорууга тириэрдэринэн туһата улахан.
Сахалар олус былыргы кэмнэртэн санаа хайдах дьайарын быһаараннар өс хоһоонун үөскэтэн оҕону иитэллэригэр туһаналлар. “Саха өһөс, онтон оҕото өссө өһөс” диэн этии киһи санаатын туругун, күүһүн быһаарар. Кыра аайыттан санааны түһэрбэт буолууга өһөс санаа тириэрдэр. Өсөһөбүн, ол аата санаабын күүһүрдэбин. Саҥа кэлэр көлүөнэлэр өйдөрүн-санааларын туругун баһаарарынан, өссө күүһүрдэн, кытаатыннаран биэрэринэн бу өс хоһооно ордук улахан туһалааҕын билэн төрөппүттэр куруук туһана сылдьаллар, оҕолорун кыра эрдэҕиттэн тулуурдаах буолууга эрчийэллэр.
Санаа түһүүтэ киһини “Сүрэҕэ суох” оҥорор кыаҕа улахан. Эт-сиин бэйэтэ төрүөҕүттэн сүрэҕэ суох, сүрэҕэлдьиир. Өй-санаа эрэ киһини күһэйэн үлэни-хамнаһы оҥорорго тириэрдэр. Олоҕор ханнык да уларыйыылары киллэриэн, оҥоруон, тутуон, үлэлиэн баҕарбат киһини сахалар “Сүрэҕэ суох”, “Сүрэҕэ тэппэт” диэн ааттыыллар. Бу этии үлэҕэ сыһыаннааҕа сүрэх хаһан да тохтообокко эрэ үлэлиириттэн тирэх ылан үөскээбит.
Эт-сиин сытар, сынньанар баҕа санаата баһыйдаҕына киһи уһуннук сытыан сөп. Киһи сүрэҕэ суоҕа, тугу да уларытыан баҕарбата сарсыарда оронтон турарыттан ордук биллэр. Саҥа үүммүт күҥҥэ тугу эмэ оҥорор санаалаах киһи уһуктаат оронуттан ойон туруон сөп. Уһун үйэтин тухары элбэхтик үлэлээбит, сааһырбыт киһи сарсыарда оронуттан турарыгар, кыратык да буоллар сыта түһэр санаата киирэн кэлэрин өйүн-санаатын күүһүнэн, ону оҥоруохтаахпын, маны тутуохтаахпын диэн санаата баһыйан, туран дьарыктаммытынан барар кыахтаах буоллаҕына, оҕо, эдэр киһи субу билигин тугу да гынарым суох диэн санаата баһыйарыттан уһуннук сыта үөрэнэн хаалыан сөп.
“Сыта түһүөххэ” диэн куһаҕан, мөлтөтөр, эт-сиин баҕа санаатын киһи дьулуурун, өйүн-санаатын күүһүнэн кыайан, хам баттаан суох оҥордоҕуна эрэ, оронуттан оронон туран тугу эмэни туһалааҕы оҥорор, уларытар, үлэлиир-хамсыыр кыахтанар. Өй-санаа киһиэхэ туһалааҕы оҥотторор, тугу эмэ уларытар, тупсарар, онно күһэйэр сүрүн күүһүнэн буолар.
Сыт диэн тылбытыттан салгыы сытыйыы диэн тыл үөскээн тахсара сытыы туһата аҕыйаҕын биллэрэр. Киһиттэн өйө-санаата өһөс, дьулуурдаах буолара, аҕыйахтык сытара, үлэни-хамнаһы өрө тутара хайаан да эрэйиллэр. Илиилэринэн үлэлээбэт дьон сааһыран истэхтэринэ доруобуйалара мөлтүүрүн тэҥэ, оҕолорун үлэҕэ-хамнаска үөрэтэр кыахтара кыччыырыттан кэлэр көлүөнэлэрэ өссө мөлтүүллэр.
Сүрэҕэ суох буолууттан кыһалҕа, туох эмэ атын булан кыһарыйара эрэ эбэтэр төрөппүт этэрэ оҕону, киһини хамсатар кыахтаах, “Кыһалҕа кыһыл талах кымньыылаах” диэн өс хоһооно баар. Киһи өйүгэр-санаатыгар туһалааҕы тугу эмэ оҥоруохха диэн санаата, атын сынньанар, сытар санаатын баһыйар, кыайа тутар буоллаҕына эрэ, этин-сиинин туһалааҕы оҥорууга анаан оронтон туруоран, хамсатар кыахтанар.
Оҕо кыра эрдэҕинэ үчүгэйэ бэрдиттэн өйүн-санаатын дьарыктыыры, ийэ кутун иитэри, аһара барбатын хааччахтыыры, үлэҕэ-хамнаска үөрэтэри төрөппүттэр билигин умнан сылдьаллар. Эстибит сэбиэскэй былаас оҕо төрөөтөр эрэ “киһи буолар” диэн сыыһа этиигэ тириэрдэн кэбиспитэ төрөппүттэр оҕолорун кыра эрдэҕинэ ийэ кутун иитэллэрин суох оҥорбута. Бу кэмҥэ элбэх сыыһалардаах «айыы үөрэҕин» оҕо ийэ кута халлаантан кэлэн түһэр диэн таһы-быһа сымыйа үөрэхтэрэ сэбиэскэй былаас халытыыта билигин да хаала илигин, ити быһыы салҕанан баран иһэрин биллэрэр.
Оҕону кыра эрдэҕиттэн ийэ кутун бэрээдэккэ, киһи буолууга утумнаахтык ииттэххэ, үөрэттэххэ эрэ туох эмэ үчүгэй үгэстэри иҥэринэн үчүгэй быһыылаах киһи буола улаатарын бу сымыйа “айыы үөрэҕэр” балыттаран туһамматтар, хаалларан сылдьаллар.
Киһи бэйэтин аһынан, уһуннук сынньата сытыаран, онно үөрэтэн кэбистэҕинэ, онтун үгэс оҥостон кэбиһэринэн, сытара, сынньанара элбээн иһэр. «Сүрэҕэ суох сүүс сүбэлээх» диэн этии киһи бэйэтэ сүрэҕэлдьиирин, оҥорбокко хаалларан кэбиһэрин билиммэккэ атын биричиинэлэри булан, олорунан быһаара, сабына сатыырын биллэрэр.
Санаа түһүүтүн кыайыы, олоххо ханнык эрэ хамсааһыннары, уларыйыылары, тупсарыылары киллэрии хас биирдии киһиттэн ирдэнэр олох көрдөбүлэ буоларын таба өйдөөн санааны бөҕөргөтүүнэн, күүһүрдүүнэн утумнаахтык дьарыктаналлар. Сахалыы таҥара үөрэҕэ үчүгэй санаалары үгэс оҥостон иҥэриини үөскэтэрэ санаа күүһүрэригэр көмөтө улахан. (2,90).
Туһаныллыбыт литература..
1. Нельбисова Г.В. Күннэй кистэлэҥэ. – Дьокуускай: Бичик, 2006. – 112 с.
2. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Тораманян Торос
Торос Тораманян (арм.: Թորոս Թորամանեան; 1864 — кулун тутар 1, 1934) — эрмээн норуотун биллиилээх архитектора, архитектура историга. Кинини «Эрмээн архитектурнай историографиятын аҕатынан» билинэллэр.
Олоҕо.
Торос Тораманян 1864 сыллаахха Османскай империя Шебинкарахисар куоратыгар төрөөбүтэ. Константинополь куоракка, кэлин Парижка архитектураны үөрэппитэ, ол кэннэ орто үйэтээҕи эрмээн архитектурнай пааматынньыктарын сиһилии үөрэппитэ.
Өр сыллаах чинчийэр үлэтин түмүгэр эрмээн архитектурата византийскай, кэлиҥҥи кэмнээҕи Арҕаа Европа архитектуратыгар күүстээх сабыдыалы оҥорбутун бэлиэтээбитэ. Турок-эрмээн сэриитин кэмигэр, 1920 сыллаахха, Тораманян научнай-чинчийэр үлэтин улахан аҥарын сүтэрбитэ. 1934 сыллаахха Ереваҥҥа олорон өлбүтэ, Раздан өрүс кытылыгар көмүллэн сытар.<|endoftext|>
Босния уонна Херцеговина былааҕа
Босния уонна Херцеговина былааҕа халлаан күөх полотноттан уонна араҥас треугольниктан турар. Сэттэ маҥан сулус ол треугольник аттыгар уруһуйдаммыт, уонна икки сулус аҥардарара треугольник анныгар уонна үрдүгэр көстөллөр.
Треугольник Босния уонна Херцоговина үс норуотун көрдөрөр: босниецтары, хорвааттары уонна сербтары. Ону тэҥэ Босния уонна Херцоговина территорията треугольнигы майгыннатар.<|endoftext|>
Дубровник
Дубро́вник (, 1918 сылга дылы — Рагу́за, ) — Хорватияҕа баар куорат, Дубровницко-Неретванская жупания киинэ. Киһитин ахсаана 42,6 тыһ (2011). Далмация соҕуруу өттүгэр сытар, Адриатика байҕал кытыыгар. Сир хамсааһына дьайар.
Муора порда, «Дубровник» норуоттар ыккардыларынааҕы аэропорт. Муора куруорда. Эргэ куорат муора тумулугар сыырга кириэппэс истиэнэлэринэн төгүрүктүнэн турар, XIV—XVIII үйэлэр таас дьиэлэриттэн турар, ЮНЕСКО Аан дойдутааҕы наследиетыгар объектарыгар киирэр.
История.
7 үйэҕэ олохтоммут. 1358 саҕалаан Рагуза диэн латыын ааттаах Дубровницкай республика киинэ. Хорват тыла сайдыбыт кииннэриттэн биирдэстэрэ уонна билигин сүппүт далматин тыла, «Славяннар Афиныта». 1808 Иллирия провинциятын биир куората. 1815 сылтан австриятааҕы Далмация королевствотын куората. 1918-1941 сылларга Югославияҕа, 1941 уонна 1943-45 Хорватия, 1941-43 Италия, 1945-91 эмиэ Югославия састаабтарыгар. 1991 сылтан тутулуга суох Хорватияҕа.
Климат.
Климата субтропик, ыам ыйтан алтынньыга дылы сайыҥҥылыы ичигэс, куйаас кэм, кыһына сылаас. Сыллааҕы сөҥүү ортотунан — 1037 мм, сөҥүү муҥутаан сыл бүтүүтүгэр түһэр.
Архитектура.
Архитектура өртүгэр Дубровник икки аҥы хайдар — саҥа уонна эргэ. Эргэ куорат кириэппэс истиэнэтин иһигэр аныгы көрүҥүн XVII ү. туппут. Эргэ куорат орто үйэтинээҕи архитектура образеһа буолар. Саҥа куорат үксүн кэриэтэ XIX бүтүүтүгэр XX үйэ саҕаланыытыгар тутуллубут, иннэ гынан аныгы кыра этээстээх архитектура баһылаабыт.
Эргэ куоракка аан дойду сэҥээрэн көрөр "Былаас былдьаһыыта" () сериал сорох чааһа уһуллар.<|endoftext|>
Санаа күүһүрүүтэ
Санааҕа санаа олус да дуона суох курдук. Сороҕор ону-маны арааһы санаталаан ылыллар, буолары буолбаты оҥорон көрө сатанар, була сатаан маннык буоллар диэн баҕара, ыралана сананар. Ону-маны биирдэ эмэ санаабыт тута-бааччы умнуллан суох буола симэлийэн иһэллэриттэн олорго ханнык да суолта биэрбэккэ хаалларыллар.
Үчүгэй, туһалаах сыаллары ситиһиигэ биир санааланыы, санааны күүһүрдүү, дьулуурдаах буолуу киһилии быһыылаах хас биирдии киһиттэн ирдэнэр олох көрдөбүлэ буолар. Күүстээх, үгэскэ кубулуйбут санаа ханнык эрэ хамсааһыны оҥорорго тириэрдэр кыахтааҕыттан олоххо уларыйыылары киллэрэр.
Маны оҥоруом, хайаан да оҥоруом диэн санаа үөскээһинэ санаа күүһүрбүтүн, хайаан да толоруллар кыахтаммытын биллэрэр эрээри, өссө ханнык да хамсааһыны саҕалаабат, оҥорбот. Санаан баран, ол санааны илэтигэр оҥорон кэбистэххэ биирдэ санаа туолбута дьэ бигэргэнэр, быһыыга кубулуйар. Оҥорбут быһыы атын дьонунан сыаналанар, үчүгэйэ эбэтэр куһаҕана быһаарыллар кыахтанар.
Аһара элбэх киһи бэйэтин кыаҕынан кыайан толорбот санаалара элбээн хаалыылара киһиэхэ туһаны аҕалбаттарын ити быһаарыы биллэрэр. Киһи бэйэтин кыаҕын иһинэн, толорор кыахтаах санааларын саныырыгар сахалар таҥараларын үөрэҕэ ыҥырар. Киһи кыра да буоллар ханнык эрэ санаатын толордоҕуна дьоллонор. Араас элбэх ыра санаалар киһиэхэ туһата суохтарынан, кыайан туолбаттарынан ыраастаныыга, умнууга аналланаллар.
Сарсыарда эрдэ, баччаҕа туруом дии санаан баран кыайан турбакка утуйан хаалар эдэр киһи санаата мөлтөх, өссө күүһүрэ илик, кинини бэйэтин салайар кыаҕа суоҕа биллэн тахсар. Утуйан хаалан баран хомойор эдэр киһиэхэ санаатын күүһүрдэригэр көмө, бэйэтин кыаҕын итэҕэтэн биэрии туһалыыр. Сарсыарда кыайан бэйэтэ уһуктан турбат эдэр киһини уһугуннаран, туруоран уутун кыанар буолуутугар, күннээҕи режими тутуһарыгар үөрэтии туһалыыр.
Сарыарда будильник тыаһын истибэккэ, кыайан турбакка хаалбыт оҕо туохтан эрэ туһалаахтан матара, тииһиммэтэ үөрэнии түргэнник уонна ситиһиилээхтик барарын хааччыйар. “Эрдэлээбит чыычаах тумсун соттор, хойутаабыт хараҕын хастар” диэн этии үлэ-хамнас сарсыарда эрдэттэн табылларын, эрдэлээбит барыһырарын биллэрэр.
Бэйэтэ хаһан туруом диэтэ да сол бириэмэҕэ атын киһи көмөтө суох тура, хомунан барарга үөрэнии хас биирдии эдэр киһиттэн ирдэнэр олох тутаах көрдөбүлэ буолар. Оҕо төһө кыратыттан сарсыарда утуйан турууну кыайар буоллаҕына, ыйыллыбыт бириэмэттэн хойутаабат буолууга үөрэннэҕинэ санаата күүһүрбүтүн, бэйэтин салайар кыахтаммытын бэлиэтэ буолар.
Хаһан да туолбат ыра санаалар киһи санаатын күүһүрдүбэттэр, кыайан туолбаттарынан ордук мөлтөтөллөр, кыаҕа кыратын биллэрэллэр. Ыра санааларынан үлүһүйүү киһиэхэ туһата суох.
Санааны күүһүрдүү диэн киһи үчүгэйгэ аналлаах, туһалаах, киһи быһыылаах санаалары саныыра уонна ол санаатын дьулуһан туран олоххо киллэрэрэ буолар. Санаа олоххо киирбититтэн үөрүү, дьол кэлиитэ санаа күүһүрэригэр тириэрдэр, саҥаттан саҥа кыайыыларга ыҥырар. Санаабыт санааны ситиһии, илэтигэр оҥоруу холобура киһи санаатын күүһүрдэн иһэр.
Санаабыт санаа кыайан ситиһиллибэтэ, толоруллубата санаа ханнык да күүһэ суох диэн өйдөбүлгэ тириэрдэн киһи санаатын толорууга дьулуурун мөлтөтөр, ситиһиитин улаханнык намтатар. Оҕо улаатан истэҕинэ бэйэтин кыаҕын иһинэн санааларын толоро үөрэниитэ санаата күүһүрүүтүгэр тириэрдэр. Сатаан бачыыҥкатын кэтэ үөрэммит оҕо бэйэтэ улахан кыайыыны оҥорбут курдук сананарын таба туһаныахха, бэйэтин кыаҕынан ситиһиилэри оҥорорун көҕүлүөххэ. Оҕо бэйэтэ тутан-хабан тугу эмэ оҥорбутуттан хайҕанара кини оҥорор, тутар санаатын сайыннарар, күүһүрдэр.
Тулуурдаах буолуу санааны күүһүрдэр кыаҕа олус улахан. Күүстээх санаа - өһөс санаа диэн ааттанар. Тулуйабын, өсөһөбүн, ол аата санаам күүстээх. Былыргы кэмнэргэ сахалар Улуу тойон таҥара үөрэҕин тутуһалларыттан олус тулуурдаахтарын, олох ыарахан кэмнэрэ тирээн кэллэхтэринэ даҕаны быстах санааҕа киирэн ол-бу диэки ойуоххалаабаттарын, ыстаҥалаабаттарын араас чинчийээччилэр бэлиэтээн суруйан хаалларбыттар. (1,21).
“Санаатыгар аралдьыйар” диэн этии араас элбэх туһата суох санаалар аралдьытаннар киһи оҥорор, тутар кыаҕын кыччаталларын быһаарар. Бииртэн бииргэ аралдьыйан, солумсаҕыран иһии, көтүөккэлээһин эмиэ бу быһаарыыга киирсэр. Элбэх, кыайан киһи кыаҕынан толоруллубат санаалар олоххо туһалара суохтар.
Санааны дьэгдьитэн, куһаҕан санаалары хаалларан, умнан ыраастаан биэрэ сылдьыы киһиттэн хайаан да көрдөнөр кытаанах көрдөбүл буоларын сэбиэскэй былаас өй-санаа үөрэҕин суох оҥоруутуттан ыла туһамматтар. Куһаҕан санаалартан ыраастаммакка, умнубакка олору куһаҕан үгэскэ кубулутан кэбиһэртэн арыгы истэхтэринэ араас куһаҕан быһыылары, буруйу-сэмэни оҥорооччулар элбээн иһэллэр.
Киһи хаһан баҕарар сылайар, эт-сиин сынньаныыга наадыйар. Өй-санаа күүстээх буолуута, тулуура элбэҕэ эрэ киһи сытар баҕатын кыанан тугу эмэ туһалааҕы оҥороругар күһэйэр кыахтаах. Кыра аайы мөлтөөмө, ахсаама, сүрэҕэлдьээмэ, сытыма диэн этиилэр киһи санаатын күүһүрдэр, бөҕөргөтөр аналлаахтар. Олоххо туох эмэ ыарахан буолуута, бу ыараханы тулуйуу, кыайыы киһи санаатын күүһүрдэн биэрэригэр тириэрдэр.
Киһи олус кытаанах, биир санааны ылыннаҕына, бары күүһүн-күдэҕин ууруннаҕына эрэ хараҕын тымырдара аһара күүрэннэр кытаран көстөр кыахтанар. «Кытаат, кытарчы көр» диэн этии бары кыаххын уур, санааҕын бөҕөргөт диэн өйдөбүллээх этии буолар уонна киһи куруук туһана сырыттаҕына санаатын бөҕөргөтөргө туһалыыр.
«Хайаан да турдахпына табыллар» диэн санаалаах утуйбут киһи сарсыарда эрдэ да турар кыахтанар. Киэһэ хойутаан да утуйан баран сарсыарда эрдэлээн туруу, хаһан да хойутаабат буолуу киһи санаатын күүһүрдэр, ылыммыт сыалын толорууга дьулуурун улаатыннарар.
Саха сирин улахан тымныыта сахалар күүстээх санааларын үөскэтэр. Тымныы дьайыыта санааны күүһүрдүүгэ улаханын туһана сылдьыллар. Куруук тымныыга сылдьыы тулууру улаатыннарар. Тымныы уунан куттуу санааны бөҕөргөтөр күүһэ улахан.
«Бу сырыыга хайаан да кыайыам» диэн санаа ханнык баҕарар күрэхтэһээччигэ баар буолара ирдэнэр. Кыайарга баҕа санаа баар буолуута кыайыы кэлэригэр тириэрдэр кыахтаах.
Кыра да бэйэ кыаҕар сөп түбэһэр кыайыылары оҥорорго аналлаах санаабыт санаалары олоххо киллэрэн, илэтигэр оҥорон иһииттэн санаа күүһүрэр кыаҕа олус улаатар. Эр дьон санааларын күүһүрдэр Улуу тойон таҥара үөрэҕэ олоххо киирдэҕинэ тулуурдаах, дьулуурдаах дьон элбээннэр саха омук сайдар кыаҕа улаатар. (2,94).
Туһаныллыбыт литература..
1. Каженкин И.И. Улуу Тойон таҥара үөрэҕэ. - Дьокуускай: Компания "Дани АлмаС", 2012. - 144 с.
2. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Куһаҕаны санаама
Киһи санаата олус түргэн, аһара түргэнник уларыйан иһиэҕин сөп. Бары араас санааларын кыайа тутан салайар, үчүгэйи уонна куһаҕаны арааран билэр, тугу барытын улахан киһи оҥорорун курдук оҥорор буоллаҕына, оҕо киһи буолууну ситиһэр кыахтанар.
Улахан дьон бэйэлэрэ улаатан иһэн хайдах үчүгэйи уонна куһаҕаны арааран олоххо туһана үөрэммиттэрин, сыыһа-халты туттубуттарын букатын умнан, аҥардастыы үчүгэй эрэ санаалардаах, үчүгэйи эрэ оҥорор курдук сананар кэмнэрэ сааһыран истэхтэринэ кэлиитэ өй-санаа үөрэҕэр уустуктары киллэрэр. Оҕо улаатан иһэн үчүгэйи уонна куһаҕаны арааран билэн олоҕор таба туһана үөрэннэҕинэ эрэ киһи быһыылаах буола улаатарын, киһи буолууну ситиһэрин, көрсүө, сэмэй майгыланарын төрөппүттэр өссө да таба өйдөөн туһана иликтэр.
Бука бары үчүгэйи оҥоруохтарын баҕараллар, үчүгэй дииллэрин оҥоро сатыыллар. Үчүгэй ол иһин олус элбэх. Үчүгэйи арааран быһаарыы куһаҕан диэн баарын булан быһаарыы кэнниттэн эрэ кыаллара олоххо уустуктары үөскэтэр. Сахалар “Үчүгэй уонна куһаҕан аргыстаһан сылдьаллар” диэн этиилэрэ ону бигэргэтэр. Куһаҕан диэн баара билиннэҕинэ, үчүгэй диэн баара быһаарыллар, сыаналанар кыахтааҕа, киһи куһаҕаны урут-бастаан билэрин эрэйэр. Өй-санаа сайдыытын табатык туһанар сахалар таҥараларын үөрэҕэ “Тоҕус айыыны оҥорума” диэн оҕону кыра эрдэҕиттэн куһаҕан диэн тугун аан бастаан билэргэ үөрэтэр. Оҕо тугу эмэ оҥоруон иннинэ санаатыгар, бу оҥорор быһыым куһаҕан диэн эрдэттэн билэриттэн, туттунан оҥорбот буолуутун үөскэтэр. (1,56).
Үлэ уонна үөрэх киһи оҥорор быһыыларын икки өрүтүн үөскэтэллэр. Үөрэх үчүгэй диэн бары айхаллааннар үлэни куһаҕан диэҥҥэ тириэрдэн кэбиспиттэриттэн билигин үлэлиэхтэрин баҕалаахтар аҕыйаатылар.
Санаа киһи бэйэтин өйүнэн үчүгэй эбэтэр куһаҕан диэн ылынарыттан икки аҥы арахсар. Киһи санаата икки өрүттээх диэн этиллэр. Бу икки өрүттэрэ “ай” диэн икки өрүттээх өйдөбүллээх тылга иҥэн сылдьар. Киһи тугу айбыта, оҥорбута барыта үчүгэй диэн буолбакка, үгүс өттө куһаҕан буолан тахсарын сахалар таҥараларын үөрэҕэ быһааран, айыы диэн тыл куһаҕан өттө баһыйар өйдөбүллээх.
Ис санаа, кэтэх санаа диэн киһи атын дьоҥҥо биллэрбэт, кистэлэҥ санаалара буолаллар. Бу кистэлэҥ санаалары атын киһи билбэт, кимиэхэ да кэпсээбэт, бэйэтэ эрэ билэр, ол иһин үчүгэй да, куһаҕан да буолуохтарын сөп. Араас куһаҕан да санаалардаах киһи үчүгэйгэ кубулуйан, үчүгэйдик көстө сылдьарын арааран билии уустук.
Сахалар өй-санаа, таҥара үөрэхтэрэ “Атын киһиэхэ куһаҕаны санаама, бэйэҕэр тиийиэҕэ” диэн үөрэтэр. Куһаҕан санаа элбэхтэ хос-хос хатыланан, олохсуйан, үгэскэ кубулуйан хааллаҕына, киһи бэйэтэ ол санаатын оҥорон кэбиһиэн сөбүн биллэрэн бу өй-санаа үөрэҕэ киһини сэрэтэр сыаллаах. Куһаҕан санаа туһунан суруйууну “Киһи буолуу” диэн үлэттэн булуллар. (2,39).
Сорох дьон бэйэлэрин аһара үчүгэй курдук сананалларыттан куһаҕан санаалара суох курдук этинэллэр. Ханнык баҕарар санаа олус түргэниттэн, киирэ охсон баран тахсан, умнуллан хааларыттан, ол санааны суох диэһин сымыйалааһын буолар. Араас санаа барыта киһиэхэ киирэн тахсара баа буолбатах, кыайан хааччахтаммат. Ханнык баҕарар эр киһи үчүгэй дьахтары көрдөҕүнэ араас санаалар киирэн ааһаллара кыайан бобуллубат.
Куһаҕан санааларыттан кыайан ыраастаммат, олорун мунньуна, үгэс оҥостуна сылдьар киһи үтүө, үчүгэй санаалаах буолара аҕыйах буолар. Куһаҕан санаалара баһыйарыттан, куһаҕан майгына улаатыан, үгэскэ кубулуйуон сөп. Үгэс түргэнник уларыйа охсубат. Куһаҕан санаалара, үгэстэрэ дьайан куһаҕан быһыылары оҥорон кэбиһэрэ киирэн кэлиэн сөп.
Таҥараны итэҕэйэр буолуу куһаҕан санаалартан ыраастаныыга, умнууга, суох оҥорууга тириэрдэринэн дьоҥҥо олус туһалаах. Куруук куһаҕан санаалартан ыраастана, умна сырыттахха куһаҕан санаалар аҕыйааһыннара, көҕүрээһиннэрэ тахсарыттан үчүгэй санаалар элбииллэрин таҥара үөрэҕэ үөскэтэр аналлаах.
Үчүгэй уонна куһаҕан хаһан да суох буолбаттар, арай хайалара эрэ лаппа аҕыйыахтарын сөп. Ол барыта Сир икки өттүттэн ханна да халбаҥнаабат тутулуктааҕыттан, “Туох барыта икки өрүттээх” диэн этиигэ сөп түбэһэриттэн күн уонна түүн, сырдык уонна хараҥа солбуйсан биэриилэриттэн үөскүүр уонна хаһан да уларыйбат.
Киһи буолуу биир сүрүн уратытынан иэс хайдах төлөнөрүн быһаарыы буолар. Үчүгэйи оҥоруу хайаан да үчүгэйинэн төлөнөр буоллаҕына, куһаҕаны оҥоруу куһаҕанынан төлөнөрө сыыһа, халыйыыны үөскэтэр, өй-санаа сайдыытыгар, тупсуутугар, киһи быһыытыгар сөп түбэспэт. Куһаҕаны аҕыйатар быһыынан куһаҕан куһаҕанынан төлөммөтө буолар. Оччоҕуна эрэ куһаҕан аҕыйыыр кыахтанарын киһи буолуу үөрэҕэ кытаанахтык тутуһар.
Киһи айылҕатын, өйө-санаата сайдыытын быһыытынан саҥаны, урукку кэмҥэ суоҕу, ол аата айыыны куруук оҥоро сатыыр. Бу оҥорбут саҥаны айыы үчүгэйэ эбэтэр куһаҕана аан маҥнай биллибэт уратылаах. Саҥаны айыы кутталлааҕа, сэрэхтээҕэ ити биллибэтигэр саһан сылдьар. Тиэтэйбит, урутаан түһэр санаатыгар баһыттаран киһи ол-бу, буолар-буолбат саҥаны айыыны оҥоро охсон кэбиһэн баран онто сыыһа буолан хааларыттан элбэхтик эрэйдэнэр, куһаҕаны элбэтэн кэбиһэр.
Үчүгэй буолуо диэн быстах санааттан саҥаттан саҥаны, урут биллибэти, суоҕу булан оҥоро сатааһын үксүлэрэ табыллыбаттар, куһаҕан буолан тахсаллар. Өссө бэйэ тиэтэйэрэ, ыксыыра, онно эбии тиэтэтэн, «айыы үчүгэй» диэн этэн биэрээччилэр баалларыттан эдэрдэр оҥорор куһаҕан быһыылара элбээтилэр.
Куһаҕаны оҥоруу маҥнай биллибэт, тугу эрэ саҥаны, урут суоҕу оҥоро охсуу кэнниттэн куһаҕана дьэ биллэн тахсарыттан хомойуу, ол оҥоруу куһаҕан буолан тахсан элбэх ночоокко түһэллэр. Онтон ол куһаҕаны көннөрө, суох оҥоро сатанар, куһаҕан буолбутун дьэ билиллэр уонна аны оннук куһаҕан быһыыны оҥорбот туһугар кыһаныллар. Итинник кэһэйии кэнниттэн оҕолору “Айыыны оҥорума” диэн үөрэтии дьэ саҕаланар кыахтанар.
Саҥаны айыыны оҥоро сатыыр правительство саха сиригэр хаһан да тутуллубатах химическэй заводтары туттараары дьирээ бөҕөлөр. Барыта үчүгэй буолуо, барыс киириэ диэн олохтоох дьону барыларын албынныыр санаалаахтар. Бары саҥаҕа сэрэхтээхтик сыһыаннаһар, “Айыыны оҥорума” диэн үөрэҕи билэр көрсүө, сэмэй саха дьоно бу айылҕаны буортулааһыҥҥа тириэрдэр саҥаны айыыны утарсаллар, химическэй заводтары өрүс кытыытыгар оҥорууну тохтотоллор.
Бэйэтэ үлэни-хамнаһы ситэ билбэт, сатаабат киһи оҕотун үлэлииргэ, хамсыырга иитэр, үөрэтэр кыаҕа суох. Оҕону иитиини дьаалатынан ыытан кэбиһэргэ тиийэр. Төрөппүт оруолун үрдэтии, эбиискэ үөрэтэн, такайан биэрии сайдыылаах дьонтон ирдэнэр көрдөбүл буолар. Оҕо улаатан, киһи буолууну баһылааһыныгар төрөппүт оруола улахан, сахалыы таҥара үөрэҕин туһанар.
Улаатан эрэр оҕону иитиигэ, үөрэтиигэ сахалыы таҥара үөрэҕэ улахан оруолаах. Өй-санаа үөрэҕин баһылаабыт, олоххо уопутурбут бэйэлэрэ аҕа баһылык, тойон, ийэ хотун буолууга тиийбит дьон бэйэлэрэ баһылаабыт иитэр, үөрэтэр ньымаларыттан эдэрдэргэ бэрсэллэр.
Үлэлии, үлэҕэ баттата сылдьар ийэтэ оҕотун үчүгэй үгэстэргэ үөрэтэрэ аҕыйах. Оҕо уонун аастаҕына эрэ туох эмэ үчүгэй үгэстэр үөскээннэр үчүгэй майгылаах, көрсүө, сэмэй киһиэхэ кубулуйан барар. Оҕо иитиитигэр, өйө-санаата сайдыытыгар, үтүө үгэстэрэ үөскээһинигэр оскуола ылар оруола син-биир үрдүгэ быһаарыллар.
Куһаҕан санаа куһаҕан быһыыга кубулуйара өссө да олус ыраах. Биирдэ эмэтэ санаан ааһыы кырата бэрт буолан күүһэ аҕыйах, сотору умнуллан хаалыан сөп. Элбэхтэ хос-хос хатылаан санаатахха, санаа умнуллубат гына өйгө-санааҕа хатанар, өссө хатыланнаҕына, күүһүрдэҕинэ, үгэскэ кубулуйдаҕына санаа киһини бэйэтин салайар кыахтанар. Куһаҕан быһыылары оҥорбот туһугар, киһи олору саныыра отой аҕыйах буолара ирдэнэрин сахалыы таҥара үөрэҕэ дьоҥҥо тириэрдэ сатыыр.
Куһаҕан быһыы диэн тугуй? Дьон үксэ билэр, сөбүлээбэт, туһата суох, буортулаах, ночоокко тириэрдэр быһыыларын куһаҕан быһыы диэн ааттыыллар. Бу быһыылары оҥорор киһи куһаҕан быһыылаах диэн ааттанар, куһаҕан санаалара үгэскэ кубулуйбуттарын биллэрэр.
Сахалар кут-сүр үөрэхтэрэ оҕо кыра, ийэ кута үөскүүр кэмигэр үчүгэй быһыылары элбэхтик оҥотторон, үчүгэй үгэстэри иҥэрэргэ төрөппүттэри ыҥырар. Куһаҕан санаа куһаҕан быһыыга кубулуйуор диэри киһи өйүнэн-санаатынан хонтуруолу, бэрэбиэркэни, ыйааһыннаан, тэҥнээн көрүүнү куруук аастаҕына, лаппа аҕыйыыр.
Оҕо кыра эрдэҕинэ үчүгэй үгэстэргэ иитиллибит ийэ кута улаатан баран оҥорор бары быһыытын хонтуруоллуур. Оҕо үчүгэй үгэстэрдээх буола улааттаҕына куһаҕан быһыылары оҥороро аҕыйыыр кыахтанар.
Киһи оҥорор быһыытыгар ханнык эрэ наадалаах диэн өрүт баһыйыыта куһаҕан санаа оҥоруллар кыаҕын улаатыннарыан сөп. Холобурга уорууну ылыахха. Киһи туохха эмэ, түргэнник көстөргө олус наадыйан, байа охсоорго баҕа санаата биир кэмҥэ баһыйдаҕына уорууну, куһаҕан быһыыны оҥорор кыаҕа улаатан хаалыан сөп.
Киһи өйө-санаата икки өрүт; үчүгэй уонна куһаҕан быһыылар икки ардыларынан сылдьарынан ханнык баҕарар быһыыны оҥорон кэбиһэр кыаҕа хаһан да хаалбат. Арай уоруу диэн куһаҕан быһыы буоларын кыра эрдэҕиттэн билэрэ, бу уорууттан хаайыыга барыахха сөбө уонна дьоннорум куһаҕаннык этиэхтэрэ диэн санаата баһыйдаҕына эрэ, бу киһи уорарыттан туттунуон сөп.
Куһаҕан быһыыны оҥорортон туттунар күүс киһиэхэ баар буолуо этэ. Бу оҥорор быһыыта куһаҕан буоларын оҕо кыра эрдэҕиттэн хайаан да билэрэ ирдэнэр. Билэр буоллаҕына туттунар күүһэ үөскүүр. Билэр киһи куһаҕан быһыылары оҥорбот, оҥордоҕуна даҕаны соруйан, билэ-билэ оҥоруон сөп. Онтон куһаҕан быһыыны билэр эрээри оҥорор дьон отой аҕыйахтар, үгүстэр, эдэрдэр бары кэриэтэ ситэ билбэттэриттэн, ким да бу быһыы куһаҕан диэн эппэтэҕиттэн, бу оҥорор быһыыларыттан туох содул үөскээн тахсарын аахайбаттарыттан, билбэттэриттэн оҥороллор.
Эдэрдэр оҥорор куһаҕан быһыыларын аҕыйатар туһугар бары дьон оҥорор куһаҕан быһыыларын оҕолор билэр буолууларын үөскэтии туһалаах буолар. Саха сирин сахалыы хаһыаттара дьон оҥорор бары куһаҕан быһыыларын суруйбакка кистии-саба сатыылларыттан, тыа сирин оҕолоро олору билбэттэриттэн, куоракка киирдэхтэринэ бэрээдэги кэһэллэрэ, куһаҕан быһыылары оҥороллоро элбээтэ.
Саха дьонун олохторун үөрэҕэ олус элбэх үчүгэй быһыылары барыларын билэ сатыырынааҕар, отой аҕыйах ахсааннаах куһаҕан быһыылары оҕо арааран билэрэ быдан судургу уонна билии кытаанах, чиҥ буолар уратылааҕын бигэргэтэр. Куһаҕан быһыылар аҕыйыылларыгар дьон бары, ордук эдэрдэр ол куһаҕан быһыылары билэллэрэ тириэрдэр. (3,97).
Туһаныллыбыт литература..
1. Каженкин И.И. Киһи буолуу. – Дьокуускай: Издательский дом “Якутия”, 2005. – 80 с.
2. “Туймаада уоттара”. №24-48.
3. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Куурд тыллара
Куурд тыллара (زمانێ كوردی, Zimanê Kurdî , Зымане Köpди) — куурды омук тылларын бөлөҕө, Ираан тылларын хотугулуу-арҕаа бөлөҕө (индоевропейскай тыллар бөлөхтөрө). Курдистаан диэн аатырар эрэгийиэҥҥэ тарҕаммыттар. Фонетикаларыгар уонна тылларын олоҕор уратылара кыра, ол эрээри морфологияҕа улахан уратылаахтар, онон бэйэ-бэйэлэрин өйдөспөттөрүн кэриэтэ. Бу көстүү Орто үйэлэргэ ираанныы тыллар үксүлэрэ морфологияларын уларытыыларын кытта ситимнээх. Билигин «куурд тыллара» диэн үксүн түөрт тылы ааттыыллар:<|endoftext|>
Форман Милош
Ми́лош Фо́рман (; дьиҥнээх аата: Ян Томаш Форман, , Часлав, Чехословакия) — чиэх уонна Америка киинэ режиссера уонна сценарииһэ.
«Оскар» бириэмийэ икки төгүллээх лауреата, ол иһигэр режиссер быһыытынан. Маннык аатырбыт киинэлэри туруорбута: «Кэҕэ уйатын үрдүнэн көтөн иһэн», «Амадей», «Вальмон» и другие.
Олоҕо.
Чехословакия Часлав куоратыгар төрөөбүт. Иккис Аан дойду сэриитин кэмигэр аҕата бобуулаах кинигэни тарҕаппытын иһин нациистар тутана Бухенвальд лааҕырыгар өлөрбүттэрэ. Ийэтэ Освенцимҥэ өлбүтэ. Бэйэтин туһунан суруйбут «Тиэрэ эргийии» (Turnaround) диэн кинигэтигэр Форман дьиҥнээх аҕам дьэбириэй архитектора (1887—1965) эбит диэн суруйар, ол киһи 1940-с сылларга АХШ-ка көспүт эбит.
Форман Подебради интэринээтигэр кэлин Чиэхийэ бастакы бэрэсидьиэнэ буолбут Вацлав Гавеллыын уонна Машиновтары кытта үөрэммит. Аан дойдуга бастаан «Хара Пётр» (1963) диэн киинэтинэн билолибитэ, ол киинэтэ Локарноҕа буолар киинэ бэстибээлигэр көстүбүтэ. Сытыы сатииралаах «Бал пожарных» («Горит, моя барышня», 1967) киинэтэ Прага сааһын өтө көрүү курдук буолбута. Сэбиэскэй сэриилэр Чехословакияҕа 1968 сыллаахха киирбиттэриттэн сылтаан АХШ-ка көспүтэ.
Яна Брейхова диэн чиэх актрисатын ойох ыла сылдьыбыта.
Милош Форман абаҕата (төрөппүт аҕатын бииргэ төрөөбүтэ) — архитектор (1894—1979). Аҕатынан бииргэ төрөөбүтэ — Джозеф Кон (, род. 1932) Америка математига.
Эмиграция.
Америкаҕа бастакы киинэлэрэ — «Отрыв» (1971; Гран-при Кааннааҕы киинэ бэстибээлэ) уонна «Баттах» (1979).<|endoftext|>
Улаханнык сананыма
Улаханнык сананыма диэн этии киһи хаһан баҕарар бэйэтин кыаҕын билинэрин эрэйэр. "Киһи диэн киһи буоллаҕа" диэн өс хоһооно ону биллэрэр.
Дьон айылҕа улахан күүһүн итэҕэйэн бэйэлэрин кыраларынан, сахалар үөрэхтэринэн “Айылҕа оҕолорунан” билинэллэригэр Күн таҥара ордук улаханнык туһалыыр. Сиргэ дьон олохторо Күнтэн олус улахан тутулуктаах.
Сахалар «Киһи күннээх, балык ыамнаах» диэн этиилэрэ киһи олоҕун устата оҥорор быһыыларыгар ордук улахан сыһыаннаах. Бу этии киһи кыаҕа-күүһэ элбэх кэмигэр, эдэр кыанар сааһыгар кыайа-хото үлэлээн-хамсаан үгүс туһалаах быһыылары, дьыалалары оҥорор кыахтааҕын быһаарар. Кэмэ аастаҕына, “Күнэ арҕаалаатаҕына”, «Күнэ киирдэҕинэ» кыах-күүс эмиэ аҕыйаан, кыччаан барыахтааҕын эрдэттэн билэ сылдьыыны бу этии биллэрэр.
Эдэр саастарыгар киинэҕэ табыллан уһуллан биллиилэрэ-көстүүлэрэ эрдэ улааппыт артыыстар кырдьан, мөлтөөн барыыларыгар улахан эрэйи көрсөллөр. Дьон көрүүтүгэр, биллиигэ-көстүүгэ үөрэнэн хаалбыт артыыстар, биллиилээхтэр ол урукку сыһыаннара уларыйбакка хаалан, үйэлэрин тухары соннук салгыы баран иһиэҕин баҕараллар. Сааһырбыт Румянова Клара диэн артыыс үчүгэй оруоллары биэрбэттэр диэн хомолтотун эппитэ кини кыаҕа-күүһэ, көрүҥэ уларыйыытын билбэккэ сылдьарын бэлиэтэ буолар.
Сааһыран истэххэ киһи бары өттүнэн мөлтөөн-ахсаан, урут кыайара-хоторо суох буолан иһэр. Кырдьан, мөлтөөн иһэр артыыстарга дуона суох оруолу биэрэллэрэ эмиэ сөп курдук. Арай куруук кылаабынай оруоллары толоро, маанылана үөрэммит, биллиилээх артыыс санаатыгар кинини аанньа ахтыбаттарын курдук өйдөбүл үөскүөн сөп.
Киһи санаата кырдьар диэни билиммэт, өссө үчүгэй буолан күүһүрэн иһэр курдук сананыы кырдьаҕастарга баар буолара баа буолбатах. Өй-санаа киһи кырдьан, сааһыран истэҕинэ эбиллэн күүһүрэн иһэрэ чахчы. Өй-санаа эттэн-сиинтэн хойутаан кырдьар. Киһи бэйэтэ, этэ-сиинэ мөлтөөн-ахсаан иһэрин билиммэтэҕин да иһин, атыттар, туораттан көрөннөр ордук билэллэр. Сааһыран иһэр киһиэхэ эдэрдэр автобуска миэстэ туран биэрдэхтэринэ эбэтэр соһуччу «оҕонньор», “эмээхсин” диэн ыҥырдахтарына ытыктабыл төһө да кэлбитин иһин бэйэҕэ хомолто, санаа түһүүтэ, кырдьыбыт, мөлтөөбүт эбиппин диэн билинии кэлиэн сөп.
Эдэр сааска кэлэр биллии-көстүү сааһыран истэххэ хайдах дьайыыланан тахсара соччо биллибэт. Сорох киһи санаата түргэнник уларыйыан, «мин дуо» диэн сананара аһара барыан сөп. Киһини билиэххин баҕардаххына «баайда биэр» диэн сахалар этиилэрэ санаа итинник уларыйыытын быһаарыыга, киһи ис санаатын билиигэ олоҕурар.
Киһи сааһыран истэҕинэ этэ-сиинэ мөлтөөн иһэриттэн өйө-санаата уларыйан иһэр. Бу уларыйыыларга киһи үөрэнэн биэрэн иһиэхтээҕин “Киһи үйэтин тухары үөрэнэр” диэн этии биллэрэр.
Киһи өйө-санаата ити уларыйыыларга бэлэмнэнэн “Туох барыта икки өрүттээх” диэн этиини туттуһара, хаһан да аһара барбата ирдэнэр. Өй-санаа олох ханнык баҕарар кэмигэр туруктаах, аһара барбат буолуутун сахалар таҥараларын үөрэҕэ сиэри тутус диэн этиинэн хааччыйар аналлаах. Бэйэни улаханнык, атыттартан уһулуччу ордук курдук сананыы өй-санаа аһара барыытын үөскэтиэн сөбүттэн өй-санаа аналлаах харысхаллаах, аһара барбат биллэр кыйыалаах буолара сөп.
Сахалар «Киһи Айылҕа оҕото» диэн этиилэрэ киһи бэйэтин миэстэтин билинэрин, өйө-санаата аһара барбатын үөскэтэр аналлааҕын олоххо туһаналлар. Улахан таҥара сири-дойдуну айбыта диэн этии таһы-быһа сымыйа. Сахалар таҥараларын үөрэҕэ оҕону, киһини «Улаханнык сананыма», «Көрсүө, сэмэй буол» диэн этэн үөрэтэр. Бу быһаарыыны халлаан диэки хайыспыт, “айыы үчүгэй” дии сылдьар үөрэхтээхтэр билигин да билинэ иликтэр. Кинилэр киһи өйө-санаата салгыы сайда, муҥура суох бара туруо диэн этиилэрэ таһы-быһа сымыйатын, билигин компьютердар сайдыылара уонна дьону былаһыччы баһыйыылара биллэрэр. Үөрэх-билии, технология сайдан, түргэнник үлэлиир компьютердары дьон айан туһана сылдьаллара олох бары көрүҥэр кэҥээн иһэр. Киһи толкуйдуур, ырытар, суоттуур өйө-санаата компьютерга улаханнык баһыттарар буолбута, муҥура кэлбитэ биллиитэ айылҕаҕа бэйэтин миэстэтин булунарыгар көмөлөһөр.
Өр кэмҥэ дьон өйө-санаата сайдыыта, толкуйдуур күүһэ, түргэнэ саахымат оонньуутун күрэхтэһиитинэн быһаарыллар этэ. Сүүрбэһис үйэ бүтүүтүгэр улахан күүстээх саахыматчыттар компьютеры кытта оонньуулара тэнийэ, тарҕана сылдьыбыта. Ол эрээри олус түргэнник сайдан иһэр компьютер Аан дойду саахымакка чемпионун кытта тэҥнэспитин кэнниттэн, бары атыттар кыаттаралларын быһа билинэллэриттэн, ким да компьютеры кытта күрэстэһэн оонньуу илик. Сотору аан дойду саахымакка чемпионунан хайа эрэ компьютер буолара саарбаҕа суох буолла.
Киһи өйүн-санаатын сайдыытын муҥура биллибитин, кыйыата быһаарыллыбытын кэннэ сахалар «Улаханнык сананыма» диэн этиилэрэ толору дакаастанна уонна олоххо хайаан да туттуллара ордук буолар. Дьон айылҕаттан бэйэлэрин кыраларын, кыахтара аҕыйаҕын билинэллэрэ, айылҕаны харыстыыр санааларын улаатыннарар. Киһи айылҕаттан кыратын билиниитин билигин күүһүрэн иһэр тыаллар, улахан сир хамсааһыннара билиннэрэ сатыыллар эрээри, дьоҥҥо өссө да тиийэ илик.
Сайдан иһэр олохтон хаалан хаалбыт, олус былыргы үөрэҕи тутуһар улахан киһи таҥаралар сири-дойдуну, дьону барыларын таҥара айбыта диэн сымыйанан этэллэрин билигин да, өй-санаа төһө эмэ сайдыбытын, тупсубутун кэннэ уларыта иликтэр. Айылҕа уларыйан иһэрин билинии бу хаалбыт өйү-санааны уларытар.
Улаханнык сананыы өйү-санааны куһаҕан өттүгэр уларытар, улахамсыкка, үтүөмсүккэ кубулутар. Дьон улахан тиэхиникэлэри айан, улаханнык сананан айылҕаны уларытаары оҥостор кэмнэрэ, хоту диэки сүүрдэр өрүстэри соҕуруу диэки хайыһыннарар санаалара эмиэ киирэ сылдьыбыта баара. Кэнники кэмҥэ айылҕаҕа хардары хамсааһын, сэт үөскээһинэ уонна тэнийиитэ итинник, айылҕаны кыайарга санаалар сыыйа уларыйан барыыларыгар тириэрдэр.
Бэйэни билинии диэн киһи бэйэтин күүһүн-кыаҕын табатык сыаналыыра ааттанар. Биир киһи кыаҕа биллэр буоллаҕына, элбэх киһи күүһэ кыайан ааҕыллыбат элбэх буолуон сөп эрээри, айылҕа күүһэ олору барыларын лаппа баһыйар, сабырыйар кыахтааҕын көрдөрөн иһэр.
Билигин, сэбиэскэй былаас саҕаттан өй-санаа, таҥара үөрэҕин хаалларан, туһамматтар. Өй-санаа аһара барарын, алдьатыыны элбэтэрин “айыы үчүгэй” диэн этэн тыл үөрэхтээхтэрэ үөскэтэллэр. “Айыы үөрэҕин” сыыһаларын туһунан “Чолбон” сурунаалга суруйбуппут. (1,70). Сахалыы таҥара үөрэҕин урукку оннугар түһэрэн туһанан эрэри “Киһи айылҕа – оҕото” диэн этиини бары таба өйдөөн тутуһуу биллэрэр.
Өй-санаа аһара баран сайдыыта, аҥар өттүн диэки халыйыыта куһаҕан быһыылар элбииллэригэр тириэрдэр. Биһиэхэ араас ыар буруйу арыгы иһэн баран оҥорооччулар олус элбэхтэр. Куһаҕан санаата мунньуллубут киһи арыгы иһэн итирдэҕинэ, өйө көттөҕүнэ, ол мунньуллубут, үгэс буолбут куһаҕан санааларын оҥорон кэбиһэр кыаҕа улаатара, буруйу оҥорооччулары элбэтэрин билиммэттэр.
Киһи мунньуллан эрэр куһаҕан санааларын атын, олоххо ордук уопуттаах киһиэхэ эттэҕинэ, кэпсээтэҕинэ, бу санааны хайдах тупсарыахха, уларытыахха дуу эбэтэр умнуохха сөбүн таба этэн биэрэн көмөлөһүөн сөп. Бу быһаарыы санаа атын киһиэхэ этилиннэҕинэ ыһыллара, тарҕанара түргэтииригэр олоҕурар. Дьөлө хатаммыт санааны атын киһиэхэ эттэххэ суолтата суураллан букатын кыра да буолан хаалыан сөп.
Өйү-санааны куһаҕан санаалартан ыраастааһын туһатын туһунан “Киһи буолуу” үлэттэн булуохха сөп. (2,47).
Куһаҕан санаа диэн куһаҕаны оҥорууга бэлэмнэнии саҕаланыыта эрэ буоларынан ханнык да эппитинэскэ кыайан таба түбэспэт. Ол иһин куһаҕан санаалартын ыраастаныыны киһи бэйэтэ эрэ көҥүл өттүнэн оҥоро сылдьар кыахтаах. Сахалыы таҥара үөрэҕэ куһаҕан санаалартан ыраастаныыны олоххо киллэрдэҕинэ дьон өйө-санаата тупсарыгар элбэх туһаны оҥорор.
Куһаҕан санаалара суох улаатан иһэр оҕо куһаҕан быһыылары оҥорбот диэн олус көнө, сыыһа өйдөбүл. Оҕо өйө-санаата саҥаны айыыларыттан сайдан мунньуллар. Аҥардастыы үчүгэйи эрэ билиигэ иитиилээх оҕо куһаҕан быһыылары үчүгэйдэртэн туспа арааран билбэтиттэн, куһаҕан быһыылар оҥорорго ордук дөбөҥнөрүттэн, чэпчэкилэриттэн, олору урутаан оҥорор кыаҕа улаатан хааларыттан, куһаҕан быһыылар элбииллэригэр тириэрдэр.
Былыргылар өйү-санааны ыраастыырга араас үчүгэй сыттары, минньигэс астары туһанар эбит буоллахтарына, билигин, сайдыылаах, үөрэх-билии тэнийбит, тарҕаммыт кэмигэр киһи үчүгэйи уонна куһаҕаны өйүнэн-санаатынан, дьон уопуттарынан туһанан арааран билэрэ кыаллар буолла. Куһаҕан санаалары туспа арааран билии, олору умнан, хаалларан иһэргэ олук буолар кыахтаах.
Былыргы, өйө-санаата ситэ сайда, үөрэҕи-билиини баһылыы илик киһи таҥара үлэһиттэрэ этэн биэрбиттэринэн бу үчүгэй, бу куһаҕан диэн быһаарынар эбит буоллаҕына, билигин үөрэх-билии сайдыбытынан балаһыанньа тосту уларыйан турар. Дьон бары үөрэхтэнэннэр бэйэлэрэ үчүгэйи уонна куһаҕаны билэн араарар кыахтаахтарын туһаналлар.
Күн таҥара үөрэҕэ айылҕа күүһүн итэҕэйэринэн киһи аһара үчүгэйбин диэн улаханнык сананар санаатын кыччатарга көмөлөһөр күүһэ улахан. Дьон “Киһи–айылҕа оҕото” диэн сахалар этиилэрин тутуһа үөрэннэхтэринэ айылҕаны харыстаанын ордук күүһүрэр. (3,122).
Туһаныллыбыт литература..
1. “Чолбон” сурунаал. 8 / 2006.
2. Каженкин И.И. Киһи буолуу. - Дьокуускай: Издательский дом "Якутия", 2005. - 80 с.
3. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Сыыһаны көннөрүү
Сыр диэн түргэнник ааһар тыастан үөскээбит сыыһа диэн тылбыт киһи үгүстүк тиэтэйииттэн, ыксааһынтан, урутаан түһэ сатааһыныттан сыыһа-халты туттунан куһаҕаны элбэтэрин биллэрэр.
Сыыһа диэн тыл киһи оҥорор санаатыгар, быһыытыгар сыһыаннаах. Туох эмэ табыллыбата, кыайан сатаммата даҕаны сыыһаны оҥорууга кубулуйа охсор. Үчүгэйи оҥоро сатааһын табыллыбатаҕына сыыһаҕа, куһаҕаҥҥа кубулуйарыттан куһаҕан быһыылар ордук элбииллэр. Сыыһаны оҥоруу куһаҕан быһыылары элбэтэр.
Эдэр оҕолор “айыы үчүгэй” диэн сыыһа үөрэхтэн сылтаан туох эмэ айыыны, дьон билбэттэрин, оҥорботторун оҥоро сатааннар сыыһа-халты туттуналлара үксээн куһаҕан быһыылары элбэтэллэр. Бу сыыһа үөрэтиини үөрэх министерствота тохтоттоҕуна эрэ эдэрдэр оҥорор куһаҕан быһыыларын аҕыйатыы кыаллыан сөп.
Киһи тугу эмэни оҥороругар эрдэттэн үчүгэйдик ырытан, уһуннук толкуйдаан, туох содул үөскүүрүн быһааран баран оҥордоҕуна сыыһа буолара аҕыйыыр. Тиэтэйбэт, ыксаабат, урут түһэ сатаабат, көрсүө, сэмэй киһи сыыһа-халты туттунара аҕыйыыр. Сахалар таҥараларын үөрэҕэ бу быһаарыыны тутуһар, оҕолору көрсүө, сэмэй буолууга үөрэтэр.
Билиҥҥи кэмҥэ Россия дьоно сэбиэскэй былаас оҥорбут сыыһаларын билинэн, урукку, ыраахтааҕы баарын саҕанааҕы олоххо төннүүлэрин, капитализмы тутууга саҥа киириилэрин кэмэ буолар. Билигин ырыынак кэмигэр Улуу Өктөөп өрө туруута уонна дьадаҥылар былааһы аҥардастыы ылыыларын сыыһа эбит диэн билиннилэр. Олоххо саҥаны айыыны оҥоруу, соһуччу уларыйыылары киллэрии, урукку олох үгэстэрин суох оҥоруу сыыһата, куһаҕана быһаарыллан тахсар.
Төһө да өрө турууну оҥоруу, былааһы аҥардастыы дьадаҥылар эрэ ылыылара олоххо халыйыыны үөскэтэрин быһаарбыппыт иһин сэбиэскэй былаас оҥорбут сыыһаларын хатылаан иһии биһиэхэ салҕанан баран иһэр. Бу сыыһаны тыл үөрэхтээхтэрэ, суруйааччылар, оччотооҕу учуонайдар салгыы ыытан иһэллэр. Кинилэр «Перестройка кэмин» уларыта тутууларын, урукку олоххо төннүүнү эмиэ саҥаны оҥоруу курдук саныылларыттан, уруккуну сирбитэ буола сылдьан, саҥа олоҕу утарсаллар. Олоххо киирэр уларыйыылар барылара саҥаны айыы буолан тахсыбаттарын “Новое - это хорошо забытое старое” диэн этии чуолкайдык быһаарарын умнан сылдьаллар.
«Туох барыта икки өрүттээх» диэн этиини биһиги сахалар ханнык да эбии дакаастабыла суох өйдүүллэр. Аһара нууччатымсыйбыт тыл үөрэхтээхтэрэ бу этиини таба өйдөөбөттөр. Үчүгэй куһаҕаҥҥа эбэтэр куһаҕан үчүгэйгэ кубулуйар, эргийэн биэрэр уратытын, билигин буолан ааһар кыра сэриилэртэн билии ордук туһалаах. Россия саамай куһаҕан киһитинэн 2008 сыллаахха Соҕуруу Осетияҕа саба түһүүнү тэрийбит Грузия президенэ М.Саакашвили буолан ылбыта эрээри, кэнники уларыйан, билигин Украина президенэ Порошенко, Турция президенэ Эрдоган буоллулар.
Бу кэмҥэ Кырыымы бэйэлэригэр холбоон кыайыыны ситиһэн геройдарынан ааттанар, мэтээллэринэн наҕараадаланар Россия армиятын дьоно үчүгэй дьоҥҥо кубулуйан сылдьаллар. Үчүгэйинэн ааттаммыт, куруук хайҕанар Россия сэриилэрэ бэйэлэрин үчүгэйдэрин, кыахтарын Сиирийэни сэриилээн көрдөрдүлэр. Россия армиятын утары охсуспут, сэриилэспит чеченнэри кыайбыттар бандьыыттарынан, террористарынан ааттыыллар, оннооҕор туалекка кытта «мочи» гынан суох оҥоро сатыыллар.
Россия өссө мөлтөөтөҕүнэ хаһан эрэ чеченнэр кыайаннар босхолонуу туһугар сэриилэспит дьоннорун геройдарынан ааттыыр кэмнэрэ эргийэн кэлиэн сөп. Украина бандеровецтарын, Литва “тыатааҕы бырааттарын” коммунистары, сэбиэскэй былааһы утары охсуспут дьоннорун билигин геройдарга тэҥнии сатыыллар, кинилэр ааттарын үйэтитэр кэмнэрэ тиийэн кэлбит.
Билигин Сэбиэскэй Сойуус үрэллибитин, саҥа Россия Федерацията үөскээбитин кэнниттэн урукку кэмҥэ үчүгэй диэн быһаарыыларын барыларын куһаҕан этэ диэҥҥэ кубулутуу салҕанан баран иһэр. Сэбиэскэй былаас кэмигэр сахалар Манчаарыны геройга кубулуппуттара. Ону бу кэмҥэ уларыта сатааччылар бааллар. Арай бу кубулутуулар аһара барбаттара, сахалар чулуу киһилэрин Манчаарыны оннунан хааллараллара буоллар ордук этэ. Манчаары элбэх ахсааннаах үлэһит дьон дурдалара, хаххалара, көмүскэллэрэ буолара аныгы ырыынак кэмигэр, баайдар аһара бардахтарына, дьадаҥылары, үлэһиттэри баттаатахтарына өссө улаатыан сөп.
Өй-санаа сыыһаларын көннөрүү уһун кэм, үс хас көлүөнэ дьон уларыйыыларын кэнниттэн биирдэ кэлэр кыахтаах. Эргэ олох үгэстэригэр үөрэнэн хаалбыт кырдьаҕастар олохтон туоруохтарыгар диэри үс көлүөнэ дьон улаатан олох олороллор. Бу саҥа олоххо төрөөн улааппыт эдэрдэр эрэ саҥалыы өйгө-санааҕа оҕолорун иитэннэр, кинилэр олору үгэс оҥостоннор улааттахтарына саҥалыы өйү-санааны олохторугар толору туһанар кыахтаналлар.
Омук уһун үйэтин тухары олоҕор араас уларыйыылары; сайдыы уонна мөлтөөһүн кэмнэрин хардары-таары ааһар. Олох бу кэмигэр сахалар нууччалардыын холбоһон саҥалыы үөскээн тэнийэн, сайдан эрэр кэмэ буолар. Бу кэм сүрүн уратытынан сэбиэскэй былаас өй-санаа үөрэхтэрин суох оҥорбутун, умуннарбытын кэнниттэн таҥара үөрэҕин саҥалыы сайыннаран оннун булларыы, дьоҥҥо тириэрдии буолар.
Саҥалыы үөскээн бэйэтин билинэн эрэр саха омукка сахалыы таҥара итэҕэлэ сайыннаҕына, Күн таҥара үөрэҕэ тарҕаннаҕына түмсүүлээх буолуута үөскүүр. Итэҕэл, таҥара үөрэҕэ дьон сайдан иһэр өйдөрүгэр-санааларыгар сөп түбэһэр, ханнык да сыыһата-халтыта, онтон-мантан булуута суох буоллаҕына тарҕанар, дьон бары тутуһар кыахтаналлар.
Сэбиэскэй былаас өйү-санааны үөрэхтээһин диэки аһара ыыппыт халытыыта сыыһа. Оҕолору үлэни-хамнаһы кыайарга, көрсүө, сэмэй, киһи быһыылаах буолууга ииттэххэ, үөрэттэххэ эрэ үлэ-хамнас сайдар. Уһуннук, чааһынан кыайан кэмнэммэт, кыһыннары, сайыннары сынньаммакка эрэ үлэлэнэр ыарахан үлэлээх тыа хаһаайыстыбатын үлэлэрэ солумсаҕыра, үөрэхтэммитэ буола сатыы сылдьартан кыайан сайдыбаттар.
Сэбиэскэй былаас кэмигэр тыл үөрэхтээхтэрэ, суруйааччылар сахабыт тылыгар иҥэн сылдьар өйү-санааны буккуйаары киллэрбит уларытыыларын хайдах көннөрөр туһунан “Дорҕооннор өйгө-санааҕа дьайыылара” диэн үлэҕэ ырытыллар. (1,12).
Олоҥхо кэмин саҕанааҕы өйү-санааны олус көнөтүк өйдөөччүлэр аныгы өйтөн-санааттан олус ыраах хаалан хаалбыттарын билиммэттэр. Дьону айыы уонна абааһы диэн икки аҥы эрэ араарыы бэйэ дьоно уонна атын, куһаҕан дьоннор диэн аҕыйах ахсааннаах, атыттары кытта көрсүһэ түстэллэр эрэ сэриилэһэр, өлөрсөр эрдэхтэринэ, итинник арахсалларын билигин, сайдыылаах, киһи быраабын харыстыыр олоххо кэлэн үтүктүү диэн олус улахан сыыһа. Айыы уонна абааһы диэн арахсыы киһи бэйэтэ үчүгэйи уонна куһаҕаны оҥорорун билэн араарыыны дьон өссө билэ иликтэринэ, 2 тыһыынча сыллар быдан анараа өттүлэригэр үөскээбит, тутуһа сылдьыбыт хаалбыт өйдөбүллэрэ буолар.
Өй-санаа уһун үйэлэргэ уларыйар, сыыйа-баайа тупсар. Олус былыргы кэмнэргэ айыы диэн тыл аҥардастыы үчүгэй эрэ эбит буоллаҕына, билигин аныгы, тупсубут өйдөбүлүнэн айыы диэн тыл икки өрүккэ арахсыбыта. Билиҥҥи тупсубут өйдөбүлүнэн үчүгэйи уонна куһаҕаны оҥорууну холбуу иҥэринэ сылдьар, ол иһиттэн куһаҕана элбэх тыл буолар. Ол иһин тыыннаах киһини “айыы буол”, “айыы үчүгэй” диэн ыҥырыы олус улахан сыыһа.
Былыргы язычниктар диэн өйдөрө-санаалара хаалан иһэр, үчүгэйи уонна куһаҕаны кыайан араарбаттар диэн улахан таҥара үөрэхтэрэ этэллэрэ ити этиигэ, икки аҥы арахсыыга олоҕурар. Билигин биһиги “айыы үөрэҕин” оҥорооччуларбыт ити хаалбыт өйү-санааны хатылыы сатыыллар. Аҥардастыы “айыы үчүгэй” диэн этии өй-санаа үчүгэй уонна куһаҕан диэн арахсыыта хас биирдии киһиэхэ баһын иһигэр баарын билиммэт, киһи оҥорор быһыылара икки аҥы; үчүгэй уонна куһаҕан диэн арахсыылара өй-санаа икки аҥы арахсыытыттан тутулуктааҕын таба өйдөөбөт буолууттан үөскүүр.
Үчүгэйи уонна куһаҕаны биир киһи бэйэтэ оҥорорун арааран билии уонна олоххо туһаныы саҥа Христос таҥара үөскээбитин кэннэ олоххо киирбитэ икки тыһыынча сыллартан ордон эрэрин биһиги хаалбыт өйдөөх-санаалаах тыл үөрэхтээхтэрэ уонна суруйааччылар билигин даҕаны билбэккэ сылдьаллар.
Святая троица диэн өйдөбүл олоххо үһүс өрүт, тэҥнэһии өрүтэ баарын дьон арыйбыттарын кэннэ үөскээбитэ. Сахалар бу үөрэҕи «Туох барыта үһүстээх» диэн этиинэн былыр-былыргыттан билэллэр. Христианскай таҥара үөрэҕэр бу билии үс тарбаҕы холбуу тутан үҥүүнэн бигэргэтиллэн олоххо хойутуу, орто үйэлэргэ киирбитэ. Таҥараҕа үҥэргэ үс; үөһээ, орто уонна аллараа дойдулары бииргэ, холбуу тутан үҥүллэр үгэс үөскээбитэ, олоххо киирбитэ.
Эрдэтээҕи христианнар икки тарбахтарын холбуу тутан үҥэллэрэ. Бу икки тарбаҕы холбуу тутуу сири-дойдуну икки аҥы; ол уонна бу дойду диэн эрэ араарыыттан тутуллара. Үҥэллэригэр икки дойдуну холбуу тутан үҥэллэрэ. Олохтон, өй-санаа сайдыытыттан хаалан хаалбыт өйү-санааны тутуһааччылар туоратылланнар билигин аҕыйах ахсааннаахтар ордон сылдьаллар.
Сахалар олус былыргы кэмнэртэн “Туох барыта үһүстээх” диэн этиини олохторугар туһаналлар. Үчүгэй уонна куһаҕан быһыылар икки ардыларыгар сөбүлэһии, тэҥнэһии үһүс өрүтэ үөскээн тахсарын былыргыттан билэллэр уонна киһи оҥорор быһыылара үчүгэй уонна куһаҕан быһыылар икки ардыларынан, ортотунан буоларын ордороллор.
Аныгы өй-санаа үөрэҕэ былыргы курдук, хантан эрэ халлаантан кэлэрин, онно таҥара олорорун курдук буолбакка, оҕо улаатан иһэр өйө-санаата сайдыытыгар, үчүгэйи уонна куһаҕаны кыра эрдэҕиттэн арааран билэр буолуутугар олоҕурдаҕына эрэ табыллар. Олох көрдөбүллэригэр сөп түбэһэр, киһи оҥорор быһыылара үчүгэй уонна куһаҕан быһыылар икки ардыларынан, ортотунан буолуохтаах диир сахалар таҥараларын үөрэҕэ сайдан иһэр кыахтаах.
Аан дойду олоҕор хас үйэ кэлэн ааһыытыгар икки омуктар ардыларыгар саҥа омуктар үөскээн тахсан бу омуктар сыһыаннарыгар, олохторугар хамсааһыннар үөскүүллэр. Бу саҥа омук үөскүүр хамсааһына государстволар кыраныыссаларын уларытарга тириэртэхтэринэ сиртэн-дойдуттан үтүрүйсүүлэр үөскээтэхтэринэ сэриинэн эрэ быһаарсыыга билигин да тиийиэхтэрин сөп. Украина республиката үрэллэн эрэрэ уонна Сиирийэҕэ буола турар сэриилэһии онно дакаастабыл буолаллар.
Үчүгэйи уонна куһаҕаны тус-туспа тылларынан ааттааһын дьону икки аҥы, аны эйэлэспэт гына араарарынан, омуктар сайдан истэхтэринэ бэйэ-бэйэлэрин кытта өйдөһүүлэригэр, холбоһууларыгар, бииргэ олорууларыгар атааннаһыыны үөскэтэринэн, тус-туспа өйдөрүн-санааларын күүһүрдэн биэрэринэн олус улахан куһаҕаны оҥорор.
Уһун кэмҥэ олох сайдан иһиититтэн омуктар бэйэ-бэйэлэрин кытта хаһан эрэ холбоһуулара, бииргэ олоруулара баар буолар. Омуктар бэйэ-бэйэлэрин кытта үөхсүбэттэрэ, куһаҕан тылынан ыыстаспаттара бииргэ, эйэлээхтик олорууларыгар төрүт буолуо этэ. Нууччалар уонна сахалар бэйэ-бэйэлэрин ааттаһалларыгар бэйэлэрин хайдах ааттаналларынан ыҥырсаллара эбитэ буоллар эйэлээх буолуулара улаатар. (2,42).
Сири-дойдуну үс аҥы араарыы өй-санаа сайдыытыттан, үчүгэйи уонна куһаҕаны тус-туспа араарыыттан, куһаҕаны тэйитэн, суох оҥоро сатаан туспа дойдуга олохтуу сатааһынтан үөскээбит өйдөбүл буолар. Бу арахсыы христианскай итэҕэлгэ аһара чуолкайдык тус-туспа араарыллар буоллаҕына, сахалар үс дойдуларыттан иккилэригэр; Үөһээ уонна Орто дойдуларга бэйэлэригэр үчүгэйдэр уонна куһаҕаннар бааллар, сахалыы үөрэх этэринэн “Үчүгэй уонна куһаҕан сэргэстэһэн сылдьаллар”.
Үчүгэйи уонна куһаҕаны араарыыны улахан итэҕэллэр токурутан, үчүгэйи аһара ыытан кэбиспиттэр. Православнай итэҕэлгэ Үөһээ дойду аһара үчүгэйгэ кубулуйан туспа Ырай дойдутун үөскэппит, онтон Аллараа дойду аҥардастыы абааһылар дойдуларыгар кубулуйбут.
Түүллэри үөрэтэн киһи өйө-санаата ханна сылдьарын таба быһаарыы сахалыы таҥара үөрэҕэр улахан оруолу ылар. Биһиги сахалыы таҥарабыт үөрэҕэ Үөһээ уонна Орто дойдулары дьиҥнээх баалларынан билинэр, олорго үчүгэй уонна куһаҕан санаалар иккиэн кэккэлэһэ сылдьар буоллахтарына, Аллараа дойдуну киһи оҥорор быһыыларын эрэ быһаарыыга анаан айбыттар. Аллараа дойду диэн дьиҥнээхтик суох, өй-санаа уратытын уонна атын улахан таҥара үөрэхтэрин кытта сибээстээри эрэ туһаныллар.
Сахалыы өй-санаа, таҥара үөрэҕэ ханнык да эбиитэ, онтон-мантан булуута суох буолуохтаах, оҕо кыра эрдэҕиттэн өйө-санаата сайдыыта куттара үөскээһинигэр сөп түбэһиэхтээх. Нууччалар православнай таҥараларын үтүктэ сатаан “Эрбэхтэн эмэн” оҥоруллубут “айыы үөрэҕэ” элбэх сыыһаларын, ол-бу була сатааһыннарын, дьону албынныылларын көннөрөрө эрэйиллэр. (3,126).
Туһаныллыбыт литература..
1. Каженкин, Иван Иванович. Дорҕооннор өйгө-санааҕа дьайыылара. – Дьокуускай: ГБУ РС(Я) “Бизнес – инкубатор”, 2013. – 108 с.
2. Каженкин И.И. Тыл санааны салайар. – Дьокуускай: Триада, 2003. – 76 с.
3. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Икки аҥы арахсыы
Дьон олорор олохторуттан тутулуктанан өйдөрө-санаалара икки аҥы арахсара хаһан баҕарар баар буолар. «Туох барыта икки өрүттээх» диэн этии уонна айылҕа төрүт тутулуга ону биллэрэр. Урукку ыраахтааҕы баарын саҕанааҕы кэмҥэ ырыынак сокуоннара дьайаллара, дьон баайдарга уонна дьадаҥыларга, үлэһиттэргэ арахсаллара.
Улуу Өктөөп өрө туруута кыайан салайар былааһы дьадаҥылар, үлэһиттэр ылбыттара. Үс көлүөнэ дьон олохторун устата сэбиэскэй былаас дьону барыларын тэҥнии, биир тэҥ оҥоро сатаабыта даҕаны, дьон хаһан баҕарар икки аҥы арахсаллара суох буолара кыаллыбатаҕа. Кэлин син-биир икки аҥы арахсыбыттара:
1. Салайааччыларга эбэтэр КПСС чилиэннэригэр.
2. Үлэһиттэргэ эбэтэр үгүстэрэ партията суохтарга.
Бу кэмҥэ дойдуну биир партия салайара, бары салайааччылар коммунистар буолаллар этэ, араас элбэх чэпчэтиилэринэн туһаналлара, биир эмэ үлэһити өрө тардан партияҕа ылан депутат эҥин оҥороллоро, бэйэлэрин арбаталлара.
Бу икки утарыта өйдөөх-санаалаах дьон бөлөхтөрө бэйэ-бэйэлэрин кыайан өйдөспөт кэмҥэ киириилэрэ экономика улаханнык мөлтөөһүнүнэн доҕуһуолланан сэбиэскэй былаас эстиитигэр, ССРС үрэллиитигэр тириэрдибитэ.
Төһө даҕаны сэбиэскэй былаас эстэн, ССРС үрэллибитин кэннэ билигин даҕаны сэбиэскэй былаас дьону барыларын тэҥнэр диэн үөрэҕэ өссө да хаалан хаала илик. Ол барыта буккуллубут өйдөөх-санаалаах интеллигеннэр, учууталлар, суруйааччылар урукку үчүгэй кэмнэрин ахта-саныы, суруйа сылдьалларыттан уһаан-кэҥээн хаалла.
Билигин Россияҕа капитализм олоҕор төннүү кэмэ, ырыынагы олоххо киллэрии, дьон баайдарга уонна дьадаҥыларга арахсыылара салҕанан бара турар. Дьон барыларын кэриэтэ баҕа санаалара олох таһыма тупсуутун, байыыны кытта сыһыаннааҕын сэбиэскэй былаас умуннаран кэбиспитэ билигин көнөн ырыынак саҥалыы сайдан иһэр.
Дьон өйө-санаата олохторун таһымыттан тутулуктанан уларыйар. Баайдар уонна дьадаҥылар олохторун таһыма тус-туспаларын курдук өйдөрө-санаалара эмиэ тус-туспалар, үгүс өттүгэр утарыта турар өрүттэрэ элбэхтэр. Баай киһи үлэһити үлэҕэ кэпсэтэригэр хайдах эмэ гынан албыннаан аҕыйах хамнаһы биэрбит киһи дии саныыр буоллаҕына, дьадаҥы, үлэһит киһи элбэх хамнаһы ааҕыстарбын диэн санаата хаһан да хаалбат.
Сахалар былыр-былыргыттан дьон өйүн-санаатын икки аҥы араараллара билигин да уларыйбакка сылдьар:
1. Баайдар. Үөрэхтээхтэр түргэнник байа сатыырга тардыһа сатыыллар.
2. Дьадаҥылар, үлэһиттэр. Бэйэлэрин үлэлэрин түмүгүнэн байыыны ситиһэллэр.
Өй-санаа бу курдук икки аҥы арахсыыта оҕону кыра эрдэҕиттэн ыла иитииттэн тутулуктанан саҕаланан сайдарын кут-сүр үөрэҕэ быһаарар. Өй-санаа бу уратылара оҕо кыра эрдэҕиттэн иҥэн, олохсуйан хаалаллар. Бу уратылары сахалар көйгө уонна атаах диэн икки аҥы араараллар. Оҕону кыра эрдэҕинэ хайдах иитииттэн олоххо оҥорор ситиһиитэ быһаччы тутулуктанар. Оҕо көйгө буолан үлэлии-хамсыы үөрэниитэ олоххо ситиһиини оҥоруутугар тириэрдэр кыаҕа улахан. Атаахтык иитиллибит киһи олоххо оҥорор ситиһиитэ дьонун бэлэмнэрин туһаныыттан ааһа барбат, бэйэтэ оҥорор ситиһиитэ намтыыр.
«Туох барыта икки өрүттээх» диэн этиини таба өйдөөтөххө, олоххо туһаннахха дьону барыларын “үчүгэйдэр” диэн санааһын сыыһата арыллар. Дьон өйдөрө-санаалара икки аҥы арахсарын курдук олоххо, үлэҕэ-хамнаска сыһыаннара эмиэ икки аҥылар, ол иһин бэйэ-бэйэлэрин кытта таба өйдөһөллөрө уустук. Баайдар үлэһиттэри үлэлэтэн, туһалатан баран аҕыйах хамнаһы биэрэ сатыыллара аанньа ахтыбат, киһинэн аахпат буолууга тириэрдэр кыахтаах. Киһиэхэ үчүгэйи баҕарбат киһи куһаҕан киһи диэн ааттанарынан куһаҕан дьон билигин да суох буола иликтэр.
Өй-санаа бу арахсыылара икки өрүттэр бэйэ-бэйэлэригэр хайдах сыһыаннаһалларын үөскэтэн таһаарар:
1. Баайдар дьадаҥылары, үлэһиттэри бэйэлэригэр тэҥнээбэттэр. Араас “VIP” залалар, бизнес-кылаастар баай дьоҥҥо эрэ аналлаахтар. Баайдар бэйэ-бэйэлэрин кытта сыһыаннаһыыларыгар тылларыгар туруохтарын сөп, онтон дьадаҥылары, үлэһиттэри кытта сыһыаннарыгар тылларыгар соччо турбаттар, балыйа, албынныы сатыылларыттан сымыйалыыллара элбиир.
2. Үлэһиттэр эппит тылларыгар турумтуолар. Албыны-көлдьүнү сөбүлээбэттэр. Тугу барытын кэмнээн тутталлар, хаһан да аһара барбаттар, сыыһа-халты туттубаттар. Көрсүө, сэмэй буолуу диэн элбэх ахсааннаах үлэһиттэр үөрэхтэрэ буолар.
Билигин ырыынак сыһыаннара олоххо киирэн иһэллэринэн дьон маннык икки аҥы арахсыылара ордук суолталанан иһэр. Сэбиэскэй былаас саҕанааҕы курдук элбэх ахсааннаах дьадаҥылар, үлэһиттэр баайдар, салайааччылар минньигэс, бэйэлэригэр эрэ туһаны оҥорор этиилэригэр киирэн биэрбэттэр, депутаттары быыбардааһыҥҥа бэйэлэрин диэки куоластыыр дьону талаллар.
Дьону барыларын үчүгэйдэр диэн санааны тутустахха, оннук барыларын эрэннэххэ албыҥҥа киирэн биэриэххэ сөп. Үчүгэйи уонна куһаҕаны, ким тугу этэрин арааран билии улаатан иһэр оҕолортон барыларыттан ирдэнэр көрдөбүл буолар. Киһи сэрэхтээх, билиилээх буоллаҕына албыҥҥа киирэн биэрэрэ аҕыйах буолар.
Олохторун таһыма тэҥ дьон биирдиҥи, маарынныыр өйдөөх-санаалаах буолаллар. Былыргы сахалар баайа баайыгар, дьадаҥыта дьадаҥытыгар ыал, кэргэн буолан олохторун оҥостор этилэр. Ол барыта тэҥнээхтэр оҕолорун биир тэҥник, киһи быһыылаах буолууга үөрэтэннэр туруктаах өйдөөх-санаалаах буола улааталларын ситиһэллэригэр аналланара.
Дьадаҥыттан баайга өрө тахсан биэрэн иһии, олох сайдыы диэки хаамыыта буолар. Элбэх ахсааннаах үлэһиттэр, дьадаҥылар быыстарыттан биир эмэ бэртэрэ, өйдөөхтөрө байыыны бэйэлэрин үйэлэригэр ситиһэр кыахтаахтар.
Тойоттор, салайааччылар норуот олоҕун үөрэҕин бэйэлэрин туһаларыгар эргитэн буорту оҥорор аналлаахтар. Бу быһыыны бэлиэтээн сахалар “Бил баһыттан сытыйар” диэн өс хоһоонун айбыттар. Кинилэр бэйэлэрин үчүгэйдэрин, атын дьонтон ордуктарын билиниилэрэ өй-санаа үөрэҕин төрүтүн, айыы диэн бэйэтэ икки өрүттээх өйдөбүллээх тылбытын икки аҥы араара сатыылларын үөскэтэр.
Бэйэлэрин үчүгэйдэрин билинэн бары оҥорор быһыыларын «айыы үчүгэй» диэн бэлиэтээһиннэрэ, куһаҕаны оҥорууну атын тылынан, холобур, “аньыы” диэн сахаларга хаһан да суох тылы булан этэ сатыылларыгар тириэрдэр.
Олох уустуктара дьайыыларыттан баайдар сыыйа-баайа уларыйан атыттарынан солбуйсан иһэллэр. Баайдар өйдөрө-санаалара сайдыыта туруктаах, киһилии быһыылаах буоллахтарына эрэ олоҕу киһилии быһыылаахтык олорор, оҕолорун киһи быһыылаах буолууга иитэр кыахтаналлар. Аһара элбэх баай сокуоннары тутуспат, үрдүктүк сананар буолууга тириэрдэр кыаҕа олус улахан.
Сайдыыны, үөрэҕи-билиини баһылааһын омукка баайдар, салайааччылар, аристократтар кылаастарын үөскэтэр. Бу тойон буолбут дьон кэлэр көлүөнэлэрин баайдардыы, аһара барыыга үөрэтэллэр, биир эмэ оҕолоноллор. Көлүөнэттэн көлүөнэҕэ ахсааннара аҕыйаан эстэн, симэлийэн бараллар.
Омукка үрдүкү араҥа үөскээн, атын омуктар үөрэхтэрин-билиилэрин баһылаан барыылара омук тыла уларыйан барыытын үөскэтэр. Омук үлэһит дьоно олох үгэстэрин тутуһалларыттан омук уһун үйэлээх буолуутун ситиһиигэ тириэрдэллэр.
Үлэ эрэ омугу сайыннарар. Омук сайдыыны ситиһиитэ элбэх ахсааннаах үлэһиттэр кыайа-хото үлэлииллэриттэн, үлэни-хамнаһы сайыннарыыларыттан тутулуктаах. Аҕыйах ахсааннаах баайдар сирдээччилэр, инники иһээччилэр буоллахтарына, үлэһиттэр батыһаллар, байыы, үлэни-хамнаһы сайыннарыы диэки санаалара салалларыттан үлэ-хамнас тупсуута саҕаланар. Кинилэр баайдарын, билиилэрин сайдыыны ситиһии өттүгэр элбэхтик туһаннахтарына элбэх ахсааннаах үлэһиттэр батыһар, үтүктэр дьонноругар кубулуйаллар.
Олох сайдыы диэки салаллыытыгар дьон икки аны; баайдар уонна дьадаҥылар, үлэһиттэр диэн арахсыылара хардары-таары баһыйыыларын үөскэтэн хамсатар күүһүнэн буолар. Баайдар сирдээн, бастаан иһэллэр, олоххо тупсуулары киллэрэр кыахтара улахан. Онтон элбэх ахсааннаах үлэһиттэр баайдары үтүктэн, байыыны-тайыыны ситиһэ сатыыр санааларыгар үлэни-хамнаһы тупсарар, сайыннарар кыахтаналлар. (1,131).
Туһаныллыбыт литература..
1. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Чехия хоккейнай хамаандата
Чехия хоккейга сүүмэрдэммит хамаандата — Чехияны аан дойдутааҕы таһымнаах турнирдарга ааттатар национальнай хамаанда. Чехия хоккейнай ассоциациятын хонтуруолугар сылдьар.
Чехия хоккейга сүүмэрдэммит хамаандата аан дойду алта төгүллээх чөмпүйүөнэ, 1988 сыллаахха буолбут олимпийскай оонньуулар чөмпүйүөннэрэ (Канада, Калгари). 1993 сыллаахха Чехословакия республиката үрэллибитин кэннэ сүүмэрдэммит хамаанда. Ол эрэн урукку Чехословакия хоккейга ситиһиилэрин, утумнааччы быһыытынан, илдьэ сылдьар. Чехия хоккейга сүүмэрдэммит хамаандата аан дойду бастыҥ национальнай сэттэ хамаандатын иһигэр киирэр (Арассыыйа, Канада, Швеция, Словакия, Финляндия, АХШ).<|endoftext|>
Чехия олимпийскай оонньууларга ситиһиитэ
Чехия олимпийскай оонньууларга 1900 сылтан кыттар. 1912 сылга диэри Богемия диэн (чеш. Čechy, нем. Böhmen — Бёмен, лат. Boiohaemum, Bohemia, оҕустар дойдулара) — Киин Европаҕа билиҥҥи Чехия арҕаа эҥэригэр баар историечскай уобалас) ааттанар эрдэҕиттэн. 1920-1992 сылларга Чехословакия. Чехословакия республиката үрэллибитин кэннэ Чехия туспа судаарыстыба быһыытынан 1994 сылтан кыттар.
Чехия национальнай олимпийскай комитета (НОК) 1899 сыллаахха тэриллибитэ.<|endoftext|>
Карловы Вары
Карловы Вары эбэтэр Ка́рлови-Ва́ри (чеш. Karlovy Vary), эрдэтээҥи аата — Карлсбад (нем. Karlsbad— Чехия Республикатыгар баар курорт. Богемия арҕаа өттүгэр Огрже, Ролава уонна Тепла өрүстэр силлиһэр сирдэригэр турар куорат. Нэһилиэнньэтин ахсаана: 49 864 киһи (2014 сыл.) Карловы Вары эмтээх минеральнай ууларынан аатырбыт дьүүктэлэрдээх. Маны таһынан үгүс айанньыт сэргии көрөр тутуулардаах.
Былыргы тутуулара.
Гёте башнята.
Гёте башнята 1889 сыллаахха тутуллубут Карловы Вары баар саамай былыргы башня. Башня үрдүттэн Карловы Вары куорат уонна тула сытар кэрэ көстүүлэри кэрэхсии көрүөххэ сөп.
Бечов-над-Теплой.
Былыргы замок уонна куорат Чехия арҕаа өттүгэр сытар, Карловы Варыттан 25 биэрэстэ тэйиччи. Романтическай замок уонна былыргы кириэппэс - историческай пааматынньык быһыытынан сыаналанар.
Гейзернай колоннада.
Карловы Вары саамай биллэр-көстөр дьүүктэтэ. 2 биэрэстэ дириҥтэн +72…+73°С итии эмтээх уу өрө тыган тахсар.
Дворжак садтара.
Антонин Дворжак аатынан Дворжак садтара — дьоҕус гынан баран олус кэрэ парк Карловы Вары киинигэр баар.
Ян Бехер түмэлэ.
«Бехеровка» диэн аатынан биллэр итирдэр утаҕы оҥорбут фармацевт аатынан түмэл.<|endoftext|>
Рейха Антон
Антонин Рейха эбэтэр Антон Рейха (1770—1836) — уһулуччулаах чиэх уонна боронсуус композитора, музыка теоретига, педагога.
Олоҕун кэпсээнэ.
Прага куоракка төрөөбүтэ. Музыкаҕа аан бастаан таайыгар Йозеф Рейха (бэйэтин кэмигэр аатырбыт дирижер, виолончелист) сыстыбыта. 1785 сыллаахха Бонн куоракка көһөн кэлбиттэрэ. манна Бетховены кытта ыкса билсибитэ, иккиэн К. Г. Неефеҕэ композицияҕа уруок ылаллара. Антонин Бонн национальнай театрын оркестрыгар флейтаҕа оонньуура, Бетховен альтка оонньуура.
19 үйэ саҕаланыыта Рейха Венаҕа үөрэҕин үрдэтэ барар. Альбрехтсбергер уонна Гайдн кинини үөрэтэллэр. Манна эмиэ Бетховены көрсөр.
Антонин Рейха үтүө музыканын туһунан сурах императорга тиийэ иһиллэр. Кини суруйбут опералара ситиһиилэнэллэрэ. Олоҕун тиһэх күннэрин Рейха Парижка көрсүбүтэ. Париж консерваториятыгар контрапункт уонна фуга инструменнарга оонньуурга үөрэтэрэ.
Киниэхэ үөрэммиттэртэн Адольф Адан, Шарль Гуно, Сезар Франк, Гектор Берлиоз, Ференц Лист.
Айар үлэтэ.
Антонин Рейха элбэх симфоническай айымньылары, инструментальнай концертары, реквиемнары, 20 струннай квартеты, 6 струннай квинтети, духовой инструменнарга анаан 24 квинтети о.д.а. айбыта.<|endoftext|>
Чехия почтата
Чехия почтата (чиэхтии: "Česká pošta") диэн Чехия бас билэр почта хампаанньата. Төбө офиһа Прагаҕа баар, хампаанньаҕа 31,887 киһи үлэлиир. Сүнньүнэн Чехия сиригэр үлэлиир, ол гынан баран атын дойдуларга тиэрдэр.<|endoftext|>
Биир санааланыы
Сэбиэскэй былаас кэмигэр араас репрессийэлэр дьайыыларыттан, саҥа былаас уларытыылара барылара “үчүгэй” диэн ааттаналларыттан саха омугу көмүскүүр санаа олох да суураллан, симэлийэн барбыта. “Үчүгэй” олох сабыдыалынан сэбиэскэй норуот буолууну бары кэриэтэ, элбэхтэр сөбүлүүр курдуктара, аҕыйах утарсааччылары “диссиденнэргэ” кубулуталлара, психбалыыһаларга эмтииллэрэ. Барыта “үчүгэй” диэн албынныы сылдьыбыттарыттан, экономика сайдыыта хаалан хаалбытыттан сэбиэскэй былаас эйэлээхтик уларыйан норуот демократия, ырыынак олоҕун тутуспута.
Олоххо уларыйыылар хайаан да киирэн истэхтэринэ эрэ сайдыыны ситиһии кыаллар. Салайар былаас өр кэмҥэ уларыйбат буолуута олоххо уларыйыылар киириилэрин аҕыйатан сайдыы киириитин кыччатар. Сайдыыны ситиһии тылга киирэн иҥэриллэн иһэр, тыл байан иһэр диэн этиллэр. Тыл сайдан, саҥа тылларынан эбиллэн иһиитин “монумент” курдук тылдьытынан хааччахтааһын түргэнник сайдан иһэр олохтон хаалыыны үөскэтэр.
Икки омук тылын баһылааһын “Туох барыта икки өрүттээх” диэн этиигэ сөп түбэһэр буоллаҕына, сотору ол уларыйан, хайа эрэ өрүт баһылаан салайар кэмэ эргийэн тиийэн кэлэр. Сахалар түмсүүлээх, биир санаалаах буолуохтарын баҕарар санаалара кэлин кэмҥэ күүһүрэн иһэр. Саҥа демократия сокуоннара тутуһуллар государствотыгар дьон өйө-санаата аһара хааччахтанара табыллыбатыттан сахалыы өй-санаа, таҥара үөрэхтэрэ тарҕанан, баһылыыр оруолу ылан иһэллэр.
Дьон улахан бөлөҕө биир санаалаах буолуута үчүгэйи уонна куһаҕаны биирдик сыаналаан араарыыта, биир тылынан этиитэ, ол аата өй-санаа төрүттэрин биирдик өйдүүргэ тириэрдэр. Киһи тугу үчүгэй, тугу куһаҕан диэн тус-туспа араарыыта атын киһилиин сөп түбэстэхтэринэ эрэ, биир санааланыылара үөскүүр кыахтанар.
Уоруйаҕы кытта биир санааланыы үгүстэргэ кыаллыбат, арай бары уоруйах буоллахтарына тапсыахтарын, бииргэ кыттыһан уоруохтарын сөп. Бу уоруйах киһи үчүгэй диэн быһаарыыта уорарыттан, баҕа санаата туоларыттан үөскээн тахсар, элбэх эрэйэ суох, үгүһү уордаҕына “үчүгэйэ”, тупсара дьэ тиийэн кэлэр. Ханнык баҕарар тутуллаах дойдуларга дьон бэлэмин туһаналларын иһин уоруйахтары туораталлар.
Баай киһи үчүгэй диирэ баайа-мала эбиллэриттэн, элбэҕи бас билэриттэн, харчыта элбэҕиттэн тутулуктаах. Россия улахан баайдара Испанияҕа коттеж тутуннахтарына, Багамскай арыыларга сынньаннахтарына, сыаналаах «Мерседес» массыынанан айаннаатахтарына баҕа санаалара туолар буолбута ыраатта. Баай дьон баайдары, бэйэлэрин тэҥнээхтэрин кытта биир санааланыахтарын сөп, үчүгэй дииллэрэ биир буолар, онтон атыттары барыларын анныларынан саныыллар, туһаны оҥорооччуларынан, үлэһиттэринэн ааттыыллар.
Үлэһит дьон үчүгэй диэн санаалара оҥорбуттарыттан, туппуттарыттан, туһалааҕы оҥорбуттарыттан үөскээн тахсар. Үлэһит дьон барыларыттан лаппа элбэхтэр. Бу дьон үчүгэй диэн санааларын олоххо киллэрии үлэһит дьон элбииллэригэр, үлэ таһаарыылаах, оҥорумтуота үрдүк буоларыгар тириэрдэр. Төрөөбүт дойдуларын, омуктарын уонна тылларын үлэһиттэр ордук таптыыллар, харыстыыллар, уларыта сатаабаттар. Омугу харыстааһын элбэх ахсааннаах үлэһиттэргэ тирэҕирэрэ туһата улаатарын үөскэтэр.
Төһө да бары сахалыы саҥарар дьон биир тыллаах буолбуттарын иһин үлэ-хамнас, өй-санаа уратылара дьайыылара бу кэмҥэ омугу хас да сүрүн тус-туспа бөлөхтөргө араараллар:
1. Аһара баайдар, салайааччылар.
2. Федеральнай тэрилтэлэр үлэһиттэрэ.
3. Үөрэхтээхтэр.
4. Үлэһиттэр.
Бу ааттаммыт дьон бөлөхтөрө бары тус-туспа баҕа санаалаахтар, ол баҕа санааларын толорууга олохторун аныыллар. Үөһээ ааттаммыт үс бөлөх дьон бары сайдыыны, үөрэҕи-билиини нууччалартан, арҕааҥҥы омуктартан аан бастаан ылынааччылар, иҥэринээччилэр буолаллар. Санааларын улахан өттө кинилэри “үчүгэйдэр” диэн быһаараллар, үтүктэ, батыһа сатыыллар.
Үөрэҕи-билиини нууччалартан ылнан, билэн бары үөрэхтээхтэр нууччалар диэки тардыһыылара, үтүктэллэрэ улаатан сылдьар. Биллиилээх, тугу эмэни ситиспит салайааччылар бары Москва диэки айанныыллар, онно олороллор, нууччалыы эрэ саҥараллар, ааҕаллар, суруйаллар, оҕолоро сахалыы билбэттэр, сахаларга туох да туһаны, көмөнү оҥорботтор.
Сахабыт тылын, сахалыы өйү-санааны дьиҥнээх харыстааччыларынан, оҕолорун кыра эрдэхтэриттэн үчүгэй үгэстэргэ, үлэҕэ-хамнаска иитээччилэринэн, киһи буолууга үөрэтээччилэринэн уонна ахсааннарын элбэтээччилэринэн бары үлэһиттэри, тыа сирин олохтоохторун эрэ ааҕыахха сөп.
Саха сиригэр олорооччу үлэһиттэр эрэ ылынан туран оҕолорун кыра эрдэхтэриттэн олох үгэстэригэр үөрэтэн, сахалыы саҥардан сахалары элбэтэллэр. Көрсүө, сэмэй үлэһиттэр оҕолорун бэрээдэккэ, көрсүө, сэмэй киһи буолууга, киһи быһыылаахтык олоҕу олорууга үөрэтэннэр омук ахсаана эбиллиитин, бэйэлэрэ уһун үйэлэнэллэрин үөскэтэллэр.
Атын омук үөрэҕин киллэрии, ол аата сайдыыны ситиһии сахалар сомоҕолоһууларын улаханнык алдьатар кыахтанан иһэр. Сайдыыны ситиһиигэ тириэрдэр омук үөрэҕэ төһө да киирбитин иһин өйү-санааны уонна тылы уларыппатын туһугар бары кыһаллан үлэлиирбит ирдэнэр. Саха тылын харыстааһын туһунан былаан “Чолбон” сурунаалга 2004 сыллаахха бэчээттэммитэ. (1,61).
Эстибит сэбиэскэй былаас тобохторо, оччотооҕу кэмҥэ мааныламмыт суруйааччылар, тыл үөрэхтээхтэрэ, учуонайдар уонна учууталлар айбыт элбэх сыыһалардаах «айыыларын үөрэҕэ» сахалар төрүт үөрэхтэригэр, өй-санаа сайдыытыгар, туруктаах буолуутугар сөп түбэспэт, оҕону иитиигэ, үөрэтиигэ буккууру, буортуну, алдьатыыны киллэрэр, саха тылын, өйүн-санаатын уларыта сатааһыҥҥа тириэрдэр.
«Айыы үөрэҕэ» үчүгэйи уонна куһаҕаны тус-туспа тылларынан ааттыы сатыыра нууччалары быһаччы үтүктүү, батыһа сатааһын, сахалыы өйү-санааны алдьатыы буолар. «Грех» диэн тылы быһаччы үтүктэн «аньыы» диэн саҥа тылы булан сахаларга киллэрэ сатыыллара сэбиэскэй кэмтэн ыла саҕаламмытын билигин даҕаны салгыы ыыта сатыыллар.
Бу үөрэхтэммит дьон нууччалар диэки тардыһыылаахтарыттан сахалыы өй-санаа уратыларын билбэт эрээри төрүт тылы, өйү-санааны уларытаары оҥостоллор. Өй-санаа үөрэҕэ тыл үөрэҕэ буолбатах. Бу дьон этэ сатыыллара сахалыы өй-санаа, таҥара үөрэҕэр кыра да сыһыана суох.
Сэбиэскэй былаас кэмигэр салайааччылар дьон өйүн-санаатын уратыларын табан сыаналаабыттара, өй-санаа үөрэҕин туһаммыттара эбитэ буоллар сэбиэскэй былаас, үлэһиттэр былаастара сууллуо суоҕа этэ. Өй-санаа үөрэҕэ табата, ханнык да сыыһата-халтыта суоҕа, дьон өйүгэр-санаатыгар сөп түбэһэрэ салайар былаас туруктаах буоларыгар улаханнык көмөлөһөр.
Саха дьоно сахалыы таҥара үөрэҕин олоххо киллэрэн оҕо ийэ кутун иитиитин тупсардахтарына элбэх көрсүө, сэмэй, киһи быһыылаах дьон улаатаннар сыыһа-халты туттубакка үлэни-хамнаһы кыайа-хото тутаннар саха омук сайдар. Күн таҥара үөрэҕэ сахалары бииргэ түмэр, сомоҕолуур кыаҕын туһаналлар.
Аан дойду үрдүнэн дьон биир санааланыыларын Күн таҥара үөскээһинэ оҥорор. Дьоҥҥо барыларыгар тиийэр дьайыылаах Күн таҥара дьон айылҕаны харыстыыр санааларын улаатыннаран биир санааланыыларын үөскэтэр. Билигин айылҕаҕа үөскүүр уларыйыылар дьону барыларын хаарыйар кыахтара улаатан иһэр. Дьон бары биир Күн таҥаралаах буоллахтарына сомоҕолоһор кыахтара улаатар. (2,135).
Туһаныллыбыт литература..
1. “Чолбон” сурунаал. 2 / 2004.
2. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Элбэхтэр
Былыргы кэмнэргэ государстволары аҕыйах ахсааннаах баайдар, сэриини бас билээччилэр салайар, баһылыыр-көһүлүүр этилэр. Аҕыйах ахсааннаах баайдар аҥардастыы баһылаан салайар кэмнэригэр бары бүттүүн куоластааһыны ыыппаттара, түргэнник аһара байар туһугар кыһананнар элбэх ахсааннаах үлэһиттэри күүскэ үлэлэтэннэр барыларын дьадаҥыларга кубулуталлара.
Нуучча норуота ыраахтааҕы уонна хос моонньохторун уһун үйэлээх батталларын тулуйа сатаан баран, муҥур уһуктарыгар тиийэн Улуу Өктөөп өрө туруутун ситиһиилээхтик оҥорон, кыайан-хотон уһун үйэлэргэ мунньуллубут иэстэрин ситиспиттэрэ, бары баайдары уонна православнай таҥара дьиэтин кэһэппиттэрэ.
Элбэхтэр, үлэһиттэр, дьадаҥылар былааһы ылыылара, элбэхтэргэ күүскэ үлэлиир кыаҕы биэрэн Сэбиэскэй Сойуус түргэнник сайдыбыта. Улахан сэриини кыайыы кэнниттэн салайар былаас үлэһиттэргэ үчүгэйи, араас чэпчэтиилэри оҥоро сатааһына аһара баран, барыларын үлэлэтэ сатааһыннара мөлтөх үлэһиттэргэ тэҥнэһиигэ тириэрдэн, үлэни-хамнаһы сыыйа сатарытан, Сойуус экономиката быста дьадайыытын үөскэтэн, сэбиэскэй былаас эстэригэр тириэрдибитэ. Олус уһуннук уларыйбакка олорбут былаас ыгааһын күүһүнэн эйэлээхтик уларыйбыта.
Аан дойду олоҕун элбэхтэр бары бүттүүн куоластааһыны туһанан салайыыларыгар сыыйа тириэрдэн иһэллэр. Билигин сайдыылаах дойдуларга демократия сокуоннара элбэхтэр өйдөрүн-санааларын тутуһаллар уонна этиллибит кэм иһинэн салайар былаас төрдүттэн уларыйарын ситиһэллэр. Кэмиттэн-кэмигэр кэлэн иһэр бары бүттүүн куоластааһыҥҥа хайа партия элбэх куолаһы ылан баһыйбыт государствоны быһаччы салайар кыахтанар. Олоххо салайар былаас уларыйыытыттан кэмиттэн кэмигэр сөптөөх уларыйыылар киирэн иһэллэрин ситиһэллэр.
Демократия сокуоннарын элбэхтэр куолаһынан кыайан оҥороллор. Куоластааһыҥҥа кыаттарбыт аҕыйахтар бас бэринэллэригэр, элбэхтэр этиилэрин ыйыллыбыт кэм иһигэр толороллоругар эрэ тиийэллэр.
Дьон ахсааннара элбээн истэхтэрин аайы бэйэ-бэйэлэрин үтүктэллэрэ күүһүрэр. Куһаҕаны үтүктэллэрэ элбээтэҕинэ куһаҕан быһыылары оҥороллоро элбиир. Элбэх киһи сабыдыала «Влияние толпы» диэн ааттанан наукаҕа кытта биллэр. Бу быһаарыы биир эмэ киһи атыттары, элбэхтэри батыһан, үтүктэн, үчүгэйин, куһаҕанын ситэ билэн араарбакка эрэ холбуу барсан хаалыытын чуолкайдыыр. Элбэхтэри үтүктүүгэ «Все побежали и я побежал» диэн этии дьайыыта ураты сөп буолан тахсар.
Биир эмэ киһи туһалааҕы булан таба эттэҕинэ даҕаны, элбэхтэр сабырыйа тутууларыттан биллибэккэ хаалыан сөбүн «Баран иһэр караван ыт үрэригэр кыһаммат» диэн этии биллэрэр. Элбэхтэр аһара баһыйдахтарына биир эмэ киһи таба, сөптөөҕү этэрэ иһиллибэккэ, аахайыллыбакка хаалар. Элбэхтэр хаһыыларын ньиргиэриттэн биир эмэ кыра саҥа иһиллибэккэ хам баттанан хаалан хаалар кыахтанар.
Дьоҥҥо элбэхтэр уонна аҕыйахтар диэн арахсыы дьон өйдөрө-санаалара уратыларыттан, сөп түбэспэттэриттэн «Туох барыта икки өрүттээх» диэн этиигэ эмиэ сөп түбэһэр.
Элбэх ахсааннаахтар баһыйа тутууларыттан, былааһы ылыыларыттан тугу эмэ, бу үчүгэй диэн быһаардахтарына уонна аҕыйах ахсааннаах туспа, сөп түбэспэт өйү-санааны, бу куһаҕан диэн ааттаан кэбистэхтэринэ, бары үчүгэйи баҕарааччылар, ол куһаҕан ааттааҕы хам тэпсэн, суох оҥорон кэбиһиэхтэрин сөп. Билигин 2016 сыллаахха Россияҕа өй-санаа сайдыыта ити турукка киирэн сылдьар. Элбэхтэр баҕа санаалара олоххо сыыһа буоларын сүүрбэһис үйэҕэ Германияҕа фашистар былааһы бары бүттүүн куоластааһыҥҥа кыайан ылбыттара уонна улахан сэриини саҕалаабыттара биллэрэр.
Туох эмэ улахан суолталааҕы быһаарыыга элбэхтэри батыспатахтар, сөбүлэспэтэхтэр туора баран арахсыыга, тэйиигэ тиийиэхтэрин сөп. Элбэхтэр сабыдыалларынан туһанан аҕыйахтары букатын да биллибэт, иһиллибэт оҥорор кыахтаахтар. Арай демократия сокуоннарын уонна «Туох барыта икки өрүттээх» диэн сахалар этиилэрин тутуһуу эрэ олох таба суолунан, икки аҥы барар хайысхалар икки ардыларынан, ортотунан баран иһэрэ табыллар.
Дьон бары туох эмэ саҥаны солуну, элбэх киһи өйүгэр-санаатыгар сөп түбэспити ордук үтүктэллэр, элбэхтэр туох эмэ солуну буллахтарына бары ол диэки салаллаллар уонна батыһан барар кыахтаахтар. Бэйэ-бэйэлэрин үтүктэр, батыһар күүстэрэ кинилэри биир сир диэки баралларыгар тириэрдэр. Элбэхтэри салайыыга элбэх киһи сөбүлүүр быһыытын булуу туһата улахана итинник быһаарыллар. Экономиката кыайан сайдыбат Россияҕа Крымы холбооһун нууччалар урукку Сэбиэскэй Сойууһу төннөрө сатыыр санааларыгар сөп түбэһэн бары кэриэтэ биир санааланыыларын үөскэппитэ.
«Баран иһэр караван ыт үрэригэр кыһаммат» диэн этии элбэхтэр хаһан баҕарар баһыйар оруолу ыланнар баҕарбыт сирдэрин диэки бэйэлэрэ дьаалаларынан бара туралларын биллэрэр. Бу этии ис дьиҥэ олус ыарахан уонна дириҥ өйдөбүллээҕин «Туох барыта икки өрүттээҕин» билэр дьон таба өйдөөн билиҥҥи, сайдыылаах олоххо туһаныыга сөптөөх көннөрүүлэри киллэрэн биэрэллэрэ ирдэнэр.
Элбэхтэр быһаарыылара барыта таба буолбатын олохтон ылыллыбыт холобурдар дакаастыыллар. Дьон олохторугар төһө да үөрэхтэммиттэрин, өйдөрө-санаалара сайдыбытын иһин элбэхтэр сабыдыаллара быдан улахан уонна сыыһа хайысханы тутустахтарына улахан куһаҕаны оҥороллор. Былыргыттан үөрэҕи-билиини баһылаабыт немец омук ааспыт үйэҕэ улаханнык сананыыта улаатан уонна Аан дойдуну баһылыыр санаата киирэн, атыттары барыларын суох оҥорон симэлитэн, ыраастаан кэбиһээри бары кыаҕын уурбута, өйүн-санаатын, үөрэҕин, билиитин онно туһана сатаабыта фашизмы үөскэппитэ.
Туох эмэ улахан суолталаах быһаарыыны ылынарга элбэхтэр бары биир сыалга дьулуһар, туһалаах диэн быһаарар интэриэстээх дьыалаларыгар сыыһа быһаарыыны, хайысханы ылыналлар. Ааспыт үйэ 30-с сылларыгар «Германияны күүһүрдүөххэ» диэн ыҥырыы немецтэргэ барыларыгар кэриэтэ сөп түбэһэн, нацистар былааһы ылбыттара, сэрии сэбин элбэхтик оҥостон сэриилэрин күүһүрдүбүттэрэ. Ол Германияны күүһүрдүү туохха тириэрдибитин билигин бары билэллэр уонна хас үйэ уларыйан истэҕин аайы омуктар эмиэ уларыйан биэрэллэриттэн уонна саҥа саҕаламмыт 21-с үйэҕэ Россия күүһүрдүүгэ наадыйан сылдьар.
Россия аҥардастыы сырьену эрэ атыылыыр государствоҕа кубулуйуута уонна православнай таҥара үөрэҕэ көмөнү көрдүүрэ нуучча омук күүһүрдүүгэ наадыйара кэлбитин биллэрэр. Салайааччылар бары кыахтарын ууран нууччалары күүһүрдэ сатааһыннара кэлин кэмҥэ эбиллэн иһэр, сэрии сэбин оҥостуу аһара баран элбээтэ.
Элбэхтэри эккирэтии, аҥардастыы үтүктэ сатааһын олоххо сыыһа хайысхаҕа тириэрдэр. Аҥардас биир өрүт хаһан да таба буолбат. Айылҕаҕа аҥар өттүн диэки барыы суох, табыллыбат, барыта эргийэн кэлэриттэн аһара барыы диэн суох буолара табыллар. Иккис өрүтү хаһан баҕарар арааран билэн, сыаналаан олоххо туһана сылдьыы ирдэнэр. Уһун үйэлээх сахалар үөрэхтэригэр «Туох барыта икки өрүттээх» диэн этиллэрин олоххо таба туһанар буолуу хаһан да хаалан хаалбат.
Үгүстэри үтүктүбэт буолуу атын хайысханы тутуһууга, арахсыыга тириэрдэрин, төһө да куһаҕан курдугун иһин, өй-санаа уратыларыгар, сайдыыны киллэрэр кыаҕыгар сөп түбэһэр. «Иккиттэн биирэ таба буолуо» диэн этиигэ сөп түбэһэринэн биир өрүтэ сыыһа буолан хааллаҕына, атына таба буолуон сөбө хаһан да уларыйбат.
Ураты тулуурдаах, дьулуурдаах аҕыйахтар олоххо туһаны аҕалар уларыйыылары киллэрэр саҥаны, үрүҥ айыылары оҥорон туһаҕа таһаарар кыахтаахтар. Элбэхтэр аҕыйахтар этиилэрин истэн, ылыннахтарына эрэ олох табыллар, сайдар, икки өрүтүн тутуһар кыахтанар. Аҕыйахтар этиилэрин элбэхтэр истиилэригэр хааччаҕа суох таһаарыыны демократия сокуоннара ирдиирин дьон бары толордохторуна аҥар өттүгэр халыйыы суох буолар.
Элбэхтэр баран иһэр хайысхаларын быһаарыы улахан уустуга суох. Кинилэр үчүгэй диэн быһаарыылара бэйэлэригэр үчүгэйи оҥороро элбэҕиттэн чэпчэки өттүн диэки салаллаллар. Айылҕаҕа уу аллараа диэки сүүрэн түһэринэн, үөһээттэн аллараа диэки барыы элбэхтэр баран иһэр хайысхаларын быһаарар. Элбэхтэр баран иһэр суоллара сыыһа, айылҕаны алдьатыы өттүгэр баран иһэллэр.
Олоххо уларыйыылары, саҥаны, тупсарыыны киллэриини биир эмэ киһи, аҕыйахтар саҕалыыллар уонна ону элбэхтэр ылан, үтүктэн туһаналлара бары сайдыыны ситиһэллэригэр тириэрдэр. Олоххо киирбит уларыйыы төһө эмэ кэминэн эмиэ уларыйар, эргийэн кэлэр.
“Бил баһыттан сытыйар” диэн өс хоһооно өр кэмҥэ уларыйбакка олорбут салайааччылар олоххо хаалыыны, сытыйыыны үөскэтэллэрин биллэрэр. Олоххо кэмиттэн кэмигэр уларыйыылар киирэн иһэллэрин ситиһэргэ салайааччылары уларытыы табыллар. (1,138).
Туһаныллыбыт литература..
1. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Халандаар уларыйар
Уһун үйэлэргэ өй-санаа сайдан, уларыйан иһиитин бэлиэтинэн "халандаар уларыйан иһиитин" ааҕыахха сөп. Олус былыргы кэмнэргэ сахалар күнү-дьылы ый уларыйыытын көрөн, онон ааҕаллара. Ый уларыйыытынан халандаары ааҕыы билигин да илиҥҥи олохтоох омуктарга туттулла сылдьар. Дьон өйө-санаата сайдан, үөрэх-билии кэҥээн истэҕинэ күнтэн тутулуктаах халандаарга көһөн биэрдилэр.
Дьон өйдөрө-санаалара ыйы көрөн үөрэтииттэн сайдан барбыт. Ый дьайыыта киһиэхэ ордук биллэр. Ый күн аайы уларыйыыта хараҕынан көрөн биллэр буоллаҕына, муора биэрэгэр олохтоохтор ый дьайыытын муора үллүүтүнэн илэ билэллэр.
Сир уонна Ый бэйэ-бэйэлэрин кытта тардыһыыларыттан муора уутун үллүүтэ сууккаҕа иккитэ үөскүүр. Бу үллүү үөскээһинэ Сир бэйэтин сүнньүн тула эргиирин бытаардар уонна Ый Сиртэн тэйэн биэриитин үөскэтэр.
Ый тардыһыытыттан Сир сууккатын уһааһына сүүс сыл устата 1,81 х 10(-3) с. тэҥнэһэр. (1,87). Кыра да буоллар Сир Күнү тула эргийэрэ сыыйа-баайа бытааран иһэр. Бу бытаарыы Сири Күнтэн тэйитэн иһэр. Мөлүйүөнүнэн сылларынан Сир билигин Марс планета сылдьар орбитатыгар тиийэр.
Нууччалар кэлиэхтэрин иннинэ сахалар ый хонугун ааҕан күнү-дьылы бэлиэтииллэрэ, оннук халандаардары оҥостон туһаналлара. Олох сайдан истэҕинэ халандаар эмиэ уларыйбыта элбэх. Күнү көрөн ааҕыы ыйынан ааҕардааҕар боростуойун, судургутун иһин элбэх омуктарга туттуллар буолбут.
Остуоруйаттан биллэринэн былыргы кэмнэргэ саҥа сыл тохсунньу маҥнайгы күнүттэн саҕаламмат эбит. Былыргы славяннар саас кэлэн истэҕинэ кулун тутар 21 күнүттэн сыл саҕаланыытын ааҕаллара. Олох былыр нуучча сиригэр саҥа сылы ыам ыйын 6 күнүгэр бэлиэтииллэрэ биллэр эбит.
Россияҕа христианствоны ылыммыттарын кэнниттэн саҥа сылы кулун тутар 1 күнүттэн ааҕар буолбуттар. Иван 111 ыраахтааҕы саҕана халандаар реформатын оҥороннор саҥа сыл саҕаланыытын балаҕан ыйыттан ааҕа сылдьыбыттар.
Петр 1 ыраахтааҕы бары саҥаны киллэриилэрин кытта халандаары эмиэ уларытан, Европаҕа туттулла сылдьар юлианскай халандаары укаас таһааран туһаныыга киллэрбит. Ити кэмтэн ыла Россияҕа саҥа сылы тохсунньу 1 күнүттэн саҕаланар диэн ааҕар буолбуттар. (2,1).
Оччотооҕу кэмҥэ баар халандаардар үөрэх-билии таһыма намыһах буолан Сир эргиирин кэмин сыыһа ааҕаллара. Өй-санаа, үөрэх-билии сайдан истэҕинэ Европаҕа юлианскай халандаары уон тохсус үйэҕэ уларытаннар саҥа григорианскай халандаарга көспүттэрэ. Бу, юлианскай халандаар Сир эргиирин бириэмэтин сыыһа ааҕыытын түмүгэр сүүрбэһис үйэ саҕаланыытыгар 13 хонугу сыыһа көрдөрөр буолбут.
Улуу Октябрьскай революция кэнниттэн үөрэх-билии, сайдыы таһымыттан хаалан хаалымаары большевиктар саҥа халандаарга көспүттэрэ. Ыраахтааҕы былааһа уонна православнай христианство сайдыы-үүнүү диэки тардыспат буолуулара бу хаалан иһэр халандаары тутуһан олорууларыттан биллэр. Маннык өй-санаа хаалан хаалыыта Россияҕа революция буолуутугар тирэх буолбутугар сөп. Большевиктар хаалыылаах Россия үлэһит, кыра-хара дьоннорун сайдыыга-үүнүүгэ сирдээбиттэрэ, үөрэҕи-билиини сайыннарбыттара, олохтон хаалбыт халандаары уларыппыттара.
Олох, өй-санаа сайдыытыттан хаалан хаалбыт өйдөөх-санаалаах ыраахтааҕы былааһа уонна православнай таҥара дьиэтэ Улуу Октябрьскай революция түмүгэр суулларыллыбыттара, олохтон туоратыллыбыттара.
Православнай христианство хаалан иһэр өйө-санаата элбэхтэн биллэр. Олорго биир бастакынан олус былыргы, хаалбыт халандаары туһаналлара киирсэр. Бу халандаар бары христианнар төрүттэрэ биирдэрин, Христос диэн ааттанарын биллэрэр. Христос төрөөбүт күнүн бырааһынньыктаан бэлиэтииртэн арҕааҥҥы уонна илиҥҥи христианнар биир итэҕэллээхтэрэ ордук чуолкайданан дьоҥҥо биллэр. Бэйэ-бэйэлэриттэн арахсаннар арҕааҥҥы христианнар ахсынньы 25 күнүгэр Христос төрөөбүт күнүн бэлиэтииллэр. Онтон олох сайдыытыттан хаалан хаалбыт өйдөөх-санаалаах православнай христианнар тохсунньу 7 күнүн Христос төрөөбүт күнүнэн билигин да ааҕа сылдьаллар.
Православнай таҥара дьиэтэ былыргы сыыһа барбыт халандаарынан сирдэтинэрин уларыппакка, билигин даҕаны ону тутуһан иһэр, итэҕэйэр дьону албынныыр. Православнай таҥара үөрэҕэ олох сайдан иһэриттэн хаалан хаалыыта дьон итэҕэйбэт буолууларын үөскэтэр.
Маннык хаалан иһэр өй-санаа билигин даҕаны уларыйар чинчитэ суох. Бу православнай таҥара дьиэтэ сайдар кэскэлэ суоҕун бэлиэтиир көстүү буолар. Былыр-былыргыттан дьону албынныы үөрэммит православнай таҥара үлэһиттэрэ олох сайдан, уларыйан истэҕинэ өй-санаа эмиэ уларыйар диэни билиммэттэр.
Ыраахтааҕы баарын саҕана православнай таҥара дьиэтэ аһара баайа, элбэх улахан, кыра дьону хам баттыыр, салыннарар көрүҥнээх тутуулардаах этэ. Барыта кыһыл көмүһүнэн килбэйэрэ. Улахан салайааччылара бары аһара баайдар этилэр.
Билигин саҥа сайда сатыыр православнай таҥара дьиэтэ урукку, ыраахтааҕы баарын саҕанааҕы турукка киирээри дьулуһар, былыргы тутуулары былдьаһара элбээн эрэр. Өй-санаа, үөрэх-билии сайдыбыт үйэтигэр итинник халы-мааргытык дьону албынныы сылдьар православнай таҥараны итэҕэйээччилэр аҕыйаан иһэллэриттэн сайыннара сатааһын туох да улахан туһаны аҕалбат.
Дьон өйө-санаата сайдан, үөрэҕи-билиини баһылааннар бары киһи буолууну ситиһэр кыахтаммыттарынан атын киһи таҥаралар эмиэ мөлтөөтүлэр. Бу мөлтөөһүн таҥаралар биир тылы булуммакка үөхсэллэриттэн, бэйэлэрин истэригэр сэриилэһэллэриттэн биллэр буолла. Таҥараларынан хайдыһан улахан сэриини саҕалыахтарын сөптөөх балаһыанньа үөскүүр туруктанна.
Олох уларыйыыта, айылҕа үүнүүтэ, сайдыыта барыта күнтэн эрэ тутулуктаах. Айылҕа уларыйан иһэрэ түргэнин дьон өйө-санаата билиниитэ кыайан сиппэт кыахтанан эрэр. Күн эргиириттэн тутулуктанар халандаары билигин сайдыылаах дойдулар бары туһаналлар, кэмиттэн кэмигэр уларыйыылары киллэрэн биэрэллэр.
Билигин Россияҕа дьон сайдан иһэр өйдөрүгэр-санааларыгар сөп түбэһэр, айылҕаны харыстыырга аналлаах, элбэх ахсааннаах киһи таҥаралартан быдан үрдүктүк турар Күн таҥара сайдан иһэрэ ирдэнэр. Сахалар Күн таҥараларын үөрэҕэ Аан дойду, Россия дьонун сомоҕолуур, эйэлээх буолууларын үөскэтэр кыахтаах. (3,142).
Туһаныллыбыт литература..
1. Стогний В.В., Стогний Г.А. Физика Земли. Учебное пособие. Якутск: Изд-во Якутского университета, 2000.-190 с.
2. Календарь “Народные приметы и гадания” на 2001 г. Ред. Цвет-кова И.Н. Кострома: ГУИПП “Кострома”, ООО, “Тетра К”, 2000.
3. Каженкин И.И. Күн таҥара үөрэҕэ. - Дьокуускай: ГБУ РС(Я) "Бизнес-инкубатор", 2016. - 148 с.<|endoftext|>
Грузин суруга-бичигэ
Грузин суруга-бичигэ Грузин тылыгар уонна атын картвел тылларгыр тутуллар сурук. Алпабыыты өссө Мхедрули диэн ааттыллар, бастаан 11 үйэҕэ баар буолбута.
Гириэк уонна Арамей тылларын сабыдыаллара көстөр да, ол гынан баран сорох грузин тылын чинчийээччилэр гириэк тылыгар майгыннатан оҥоһуллубут, ол гынан баран толору атын диэн этэллэр.<|endoftext|>
Шота Руставели
Шота Руставели (, 1172—1216 сыллар эргин) — Грузияҕа XII үйэҕэ олоро сылдьбыт поэт, Грузия литературатын классига, судаарыстыбаннай диэйэтэл.
Ордук биллэр үлэтэ — "Баабыр таҥастаах бухатыыр" (Сэмэн Руфов тылбааһыгар «Тиигир таҥастаах бухатыыр»), Грузия национальнай поэмата.
Олоҕо.
Олоҕун туһунан сибидиэнньэлэр аҕыйахтар. «Руставели» диэн хос ааты төрөөбүт сириттэн ылбыт - Рустави. Ол саҕана Рустави диэн ааттаах сир хас даҕаны эбит. Сорох төрүттэр этэллэринэн биллэр аҕа ууһун сыдьаана эбит, Рустави майораатын бас билэрэ.
Поэматыгар киириигэ айымньы Тамаара сарыыссаны хайҕаан айыллыбытын туһунан суруллар. Поэма тиһэх устуруокаларыгар ааптар бэйэтин месх дэнэр . Грецияҕа үөрэммит, зол кэннэ Тамаара сарыысса хааһынатын харайааччы буолбут (1190 сыллааҕы аактаҕа илии батаааһына баар). Ол саҕана Грузия күүстээх дойду этэ, эдэр сарыысса поэзияны көҕүлүүрэ.
Үлэлэрэ.
«Баабыр таҥастаах бухатыыр» поэма араас тылларга тылбаастаммыта. Бастаан 1712 сыллаахха Тбилиси куоракка бэчээттэммитэ.<|endoftext|>
Баку-Тбилиси-Чэйхан ниэп турбата
Баку-Тбилиси-Чайхан гаас трубаата диэн 1768 км уһун Азербайджаҥҥа баар Азери-Чираг-Гунэшли сиртэн Турция соҕуруулуу-арҕаа баар пуордуогар дылы ниэп турбата. Грузия киин куоратын Тбилиси нөҥүө ааһар. Урукку Сэбиэскэй Сойуус сиригэр иккис ордук уһун турба буолар (бастакыта Дружба). Ниэп 2005 сыллаахха Бакуттан ыытыллар Чейхаҥҥа 2006 сыл ыам ыйын 28 күнүгэр тиийбитэ.
</ref><|endoftext|>
Georgian Airways
Georgian Airways (), урукку аата "Airzena", Грузия чааһынай авиахампаанньата. Төбө офиһа Тбилиси куоракка баар.
Уструоруйата.
Бастаан 1994 сыллаахха Airzena диэн ааттаах хампаанньа быһыытынан олохтоммута. Ол бириэмэҕэ чартер уонна араспысаанньалаах сырыылары оҥорор буолбута. Air Georgia диэн хампаанньаны 1999 сыллахха холбоспута, уонна 2004 сыл алтынньы 1 күнүттэн аатын уларыппыта.
2014 сыллаахха Москва уонна Тель-Авив куораттарга көтөрүн саҕалаабыта.
Көтөр сырдыылара.
Georgian Airways билигин Грузияттан Арменияҕа, Австрияҕа, Францияҕа, Израильга, Голландияҕа уонна Россия куораттарыгар көтөр.
Флота.
2015 ыам ыйын туругунан Georgian Airways флота маннык самолеттардан турар:<|endoftext|>
Эсперантида
Эсперанти́да эбэтэр Эспера́нтия () — эсперанто тылынан кэпсэтэр бөлөх дьон көҥүл түмсүүтэ. Эсперантоны араас кэмҥэ судаарыстыбаннай тыл быһыытынан хас да судаарыстыба тутта сатаабыта (Мореснет уонна Роза арыыларын Республиката) да Эсперантия диэн аат иҥмэтэҕэ.
Esperantujo.directory<|endoftext|>
Данелия Георгий Николаевич
Георгий Николаевич Данелия (1930, атырдьах ыйын 25 күнэ, Тбилиси - 2019) - ССРС норуодунай артыыһа (1989), киинэ режиссера, сценариһа. «Золотой Овен» бириэмийэ лауреата (1994). ССРС Государственнай бириэмийэтин (1978), бырааттыы Васильевтар ааттарынан (1981), РСФСР Государственнай бириэмийэлэрин лауреаттара (1996).
Олоҕо.
Төрөппүттэрэ.
Аҕата— Николай Дмитриевич Данелия (1902—1981) — тимир суол инженерэ, биригэдьиирэ, шахта начальнига, инженер-путеец, был бригадиром, начальником шахты, ССРС уонна Москва куорат "Метрострой" тэрилтэтин кылаабынай инженерэ, генарал-майор.
Ийэтэ — Мария Ивановна Анджапаридзе (1905—1980) — «Мосфильм» киинэ студиятыгар ассистенннаабыта, иккис режиссер быһыытынан үлэлээбитэ; кылгас кээмэйдээх хас да киинэни уһулбута. Бастакы степеннээх Сталин бириэмийэтин Лауреата (1950).
Дьиэ кэргэнэ.
Бастакы кэргэнэ — Ирина Гинзбург (1951-1956 сылларга бииргэ олорбуттара);
Кыргыттара — Светлана Данелия, Нина Данелия
Иккис кэргэнэ— актриса Любовь Соколова (1957-1984 сылларга бииргэ олорбуттара);
Уола— Николай Соколов-Данелия (1959—1985), режиссёр, поэт, художник.
Сиэннэрэ — Маргарита Данелия, Алёна Данелия
Үһүс кэргэнэ — Галина Данелия.<|endoftext|>
Соткилава Зураб Лаврентьевич
Зура́б Лавре́нтьевич Соткила́ва (груз. ზურაბ სოტკილავა; кулун тутар 12 күнэ, 1937 сыл, Сухуми, Грузинскай ССР) — Арассыыйа уонна Грузия опера ырыаһыта (лирико-драматическай тенор), педагог. ССРС Норуодунай артыыһа (1979).
Олоҕо.
Зураб Соткилава 1937 сыллаахха кулун тутар 12 күнүгэр Сухумига (Грузия) төрөөбүтэ. Оҕо сааһыттан футбол оонньуура, 16 сааһыгар Сухуми куорат "Динамо" футбольнай кулуупка ылыллыбыта. 1956 сыллаахха Грузия сүүмэрдэммит хамаандатын хапытаана буолбута. 22 сааһыгар Тбилиси "Динамо" кулуубугар көспүтэ. 1958 сыллаахха Югославияҕа уонна 1959 сыллаахха Чехословакияҕа ылбыт эчэйиилэрин түмүгэр сөбүлүүр оонньуутун хаалларарга күһэллибитэ.
1960 сыллаахха Тбилисигэ политехническай институту, 1965 сыллаахха консерваторияны, 1972 сыллаахха консерватория аспирантуратын үөрэнэн бүтэрбитэ.
1965—1974 сылларга Зураб Соткилава З. Палиашвили аатынан Грузия опера уонна балет театрын солиһа. 1966 1968 сылларга Милаҥҥа Ла Скала театрга стажировкаламмыта.
1973 сыллаахха Москваҕа Улахан театрга Хозе партиятын («Кармен» Ж. Бизе) толорбута.
1976—1988 сылларга Московскай консерваторияҕа учууталлаабыта, 1987сылтан биирдиилээн толоруу кафедра профессора.
Дьиэ кэргэнэ.
Кэргэнэ — Элисо Турманидзе
Кыыһа — Тея Соткилава.
Кыыһа — Кети Соткилава.
Сиэннэрэ — Кети, Левон.<|endoftext|>
Лепс Григорий Викторович
Григо́рий Ви́кторович Лепс (— Лепсвери́дзе, от ыйын 16 күнэ, 1962, Сочи) — грузин төрүттээх Россия эстрадатын ырыаһыта, композитор, продюсер, эстраднай искусство деятеллэрин Аан дойдутааҕы түмсүүлэрин чилиэнэ. Ингушетия Республикатын үтүөлээх артыыһа (2004), РФ үтүөлээх артыыһа (2011), Карачаево-Черкесия норуодунай артыыһа. «World Music Awards», «Сыл бастыҥ ырыата», «Көмүс Граммофон» музыкальнай бириэмийэлэрин ылбыта.
Ситиһиилэрэ.
2007 — Премия «Золотой граммофон» (дуэт с Ириной Аллегровой «Я тебе не верю»).<br>
2008 — Национальная музыкальная премия «Муз-ТВ» в номинации «Лучший дуэт года» (дуэт с Ириной Аллегровой «Я тебе не верю»).<br>
2008 — Премия «Рекордъ-2008» в номинации «Альбом артиста» (за самые большие продажи альбома «Вся жизнь моя — дорога...»).<br>
2008 — Премия «Золотой граммофон» (дуэт со Стасом Пьехой «Она не твоя»).<br>
2009 — Национальная музыкальная премия «Муз-ТВ» в номинации «Лучший дуэт года» (дуэт со Стасом Пьехой «Она не твоя»).<br>
2009 — Приз Леонида Утесова (получил из рук Валерия Леонтьева на Песне года).<br>
2009 — Премия «Золотой граммофон» (песня «Я тебя не люблю»).<br>
2010 — Премия «Золотой граммофон» (песня «Уходи красиво»).<br>
2010 — Диплом «Лучшей песни 2010 года» (дуэт с Валерием Меладзе «Обернитесь»).<br>
2011 — Первая Русская Премия RU.TV в номинации «Лучший дуэт года» (дуэт с Валерием Меладзе «Обернитесь»).<br>
2011 — Заслуженный артист РФ — за заслуги в области музыкального искусства.<br>
2011 — Две премии «Золотой граммофон» (песни «Настоящая женщина» и «Самый лучший день»).<br>
2011 — Диплом «Лучшей песни 2011 года» (песня «Самый лучший день»).<|endoftext|>
Хинкали
Хинкали ( ) диэн Грузияттан кэлбит ас, нучча пельменыгар майгынныыр. Бастаан Псхави, Мтиулети уонна Хевресути хайа оройуоннарыгар баар буолбут. Хинкали араас көрүҥнэрэ Хапхаас барытыгар тарҕаммыт, Хинкали иһэ ханна оҥоһуллубутуттан атын-атын буолар, ол гынан баран бастакы рецепынан ("хевсурули") фарштаах (идэһэ эбэтэр баранина), луук, биэрэс, туус уонна тмин туттуллар этэ. Сорох рецептарга кинза уонна петрушка туттаачылар. Азербайджаҥҥа уонна атын муслим тарҕаммыт сирдэригэр идэһэ оннугар баранинаны эрэ тутталлар. Эт оннугар тэллэй, хортуоска эбэтэр сыыр угааччылар.
Хинкалины бэйэтинэн сииллэр, сороҕор бытарытыллыбыт хара биэрэс эбэллэр. Иһигэр баар фарш буһарыллыан иннинэ сиикэй, ол иһин бульона, амтана барыта иһигэр хаалар. Ону өссө улаатыннараары бульон эбээччилэр. Бастаан ыстаан баран ол бульонун иһиэхтээххин уонна кыттаанах өттө тутарга эрэ туттуллар, сиэниллиэ суохтаах.
Хинкалины сииргэ туттаныы-хаптаныы быраабылата элбэх, ол курдук биилкэнэн сиир көҥүллэммэт.<|endoftext|>
Топурия Кети
Кетеван "Кети" Топурия ( 1986 сыл балаҕан ыйын 9 күнүгэр төр) үксүгэр Кета Топурия () диэн аатын суруйааччы диэн Грузия ырыаһыта, А-Студио диэн Казаах группатыгар ырыаһыт. Билигин Арассыыйаҕа олорор.
Олоҕун олуктара.
Андре Топурия диэн аҕата Грузияҕа биллэр криминал авторитета этэ, онтон ийэтэ - Наталья Топурия химик.
Кыра эрдэҕиттэн муусуканан дьарыктанара. 1988 сыллаахха Тбилисига баар Гоги Судрадзе музыкальнай оскуолатын вокал кылааһын бүтэрбитэ. 2003 сыллаахха Грузия ил универистетыгар киирбитэ, гынан баран А-Студио группа ырыаһыта буоларын билэн 2005 сыллахха бырахпыта.<|endoftext|>
Брегвадзе Нани Георгиевна
БРЕГВАДЗЕ НАНИ ГЕОРГИЕВНА (; 1938, Тбилиси, Грузия ССР, ССРС төр.) — эстрада ырыаһыта, Грузия үтүөлээх (1968), Грузия (1974) уонна ССРС (1983) норуодунай артыыската. От ыйын 21 күнүгэр 1938 сыллаахха Тбилисигэ (Грузия) төрөөбүтэ.
Олоҕун кэпсээнэ.
Ийэтэ Ольга Александровна биллэр-көстөр кинээстэр удьуордарыттан төрүттээх, аҕата Георгий Ефремович Брегвадзе артыыс. Ийэтэ ыллыырын таһынан рояльга оонньуура, аҕата да үчүгэй ырыаһыт быһыытынан биллэрэ.
1963 сыллаахха Нани В.Сараджишвили аатынан Тбилиси государственнай консерваториятын Гаянэ Мачутадзеҕа фортепиано кылааһын үөрэнэн бүтэрбитэ.
«Рэра» государственнай оркестрга солисткалаабыта, ол кэннэ «Орэра» ВИА-ҕа ыллаабыта. 70-ус сыллар ортолоруттан ырыаһыт быһыытынан бэйэтэ туспа барбыта.
Нани Брегвадзе 60-ус сылларга аан бастаан нуучча уонна цыган романстарын толорон умнулла быһыытыйбыт эстрада жанрын көрөөччүлэргэ тиэрдибитэ. «Орэра, полный вперед!» музыкальнай киинэҕэ уһуллубута.<|endoftext|>
Амбарцумян Виктор Амазаспович
Виктор Амазаспович Амбарцумян (, , Тифлис — Атырдьах ыйа 12, 1996, Бюракан, Армения) — ССРС уонна Армения астрофизига, астронома, ССРС-ка астрофизика теориятын хайысхатын төрүттээччитэ.
ССРС Билимнэрин Академиятын академига (1953, 1939 — член-корреспондент). Армения ССР Билимнэрин Академиятын академига (1943) уонна президена (1947—1993), Аан дойдутааҕы астрономнар холбоһуктарын президена (1961—1963).
Сулустар уонна сулус системаларын үөскээһиннэрин уонна эволюцияларын теориятынан биллэр. Амбарцумян үлэлээбит хайысхалара сулустар уонна сулус тумарыктарын физиката, сулус астрономията уонна сулус системаларын хамсааһыннара (динамиката), сулустар уонна галактикалар космогониялара, ону таһынан математикаҕа үлэлэрдээх. Бюраканнааҕы астрофизика обсерваториятын төрүттээччитэ.
Икки төгүллээх Социалистическай үлэ геройа (1968, 1978). Армения национальнай геройа (1994, алтынньы 11). Сталин премиятын икки төгүллээх лауреата (1946, 1950). Армения ССР Ил премиятын лауреата (1988). Россиятааҕы Ил премиятын лауреата (1995). Жюль Жансен премиятын лауреата уо.д.а.
Армения президена С. Саргсян 2009 кини аатынан Аан дойдутааҕы премияны олохтообут. Премияны астрономия уонна астрофизика, ону тэҥэ ити билимнэргэ сыһыаннаах физика уонна математика хайысхаларга үлэлиир гражданствотыттан тутулуга суох учуонайдарга туттарыллар. Премияны 2010 саҕалаан, икки сылга биирдэ туттарыллар. Премия харчыта — 500 тыһыынча $.<|endoftext|>
Сабантуй
Сабантуй диэн башкиирдарга, татардарга былыргыттан бэлиэтэнэр сайыҥҥы бырааһынньык. Урут тыа дьоно бырааһынньыктыыр буоллахтарына билигин ил уонна улахан куораттарга бэлиэтэрнэр бырааһынньык буолбута. Бырааһынньык күнэ уларыйыан сөп, ол курдук 2012 сыллаахха бэс ыйын 23 күнүгэр бэлиэтэммитэ
Ааттара.
Татар тылынан саҥарааччылар "Сабантуй" диэн ааттыыллар, элбэх ахсааҥҥа "Сабантуйлар" .
Атын Волга өрүс үрдүгэр олорор түүр норуоттар бырааһынньыгы бэлиэтииллэр. Башкиир тылынан Һабануй , онтон чувааштар Акатуй диэн ааттыыллар.
Бырааһынньык аата "сир хорутуутун" кһнэ диэн тылбаастаныан сөп.
Устуоруйата.
Сабантуй ислам иннинээҕи устуйруйаҕа баара, ыһыы иннинэ бэлиэтэнэрэ. Сабантуй баарын Ибн Фадлан 921 сыллаахха суруйбута. Ол бириэмэҕэ ылланар ырыалар итэҕэйиигэ сыһыаннаах этилэр.
Кэлин ислам татаардар, башкиирдар, ол курдук чуваштарга христианство тарҕаныытын кэнниттэн итэҕэл бырааһынньыга буолан бүппүтэ. Ороуйоннарынан сыл аайы уларыта-уларыта буолар этэ.
20 үйэ саҕаланыытыгар Сабантуйу татаардар бырааһынньыктара диэн ылыллыбыта. Сэбиэскэй Сойуус бириэмэтигэр бырааһынньыгы өйүүллэрэ, тоҕо диэн тыа киһитин өйө көтөҕөллөрө. Ол гынан баран бырааһынньыгы кыратын ыһыы кэнниттэн буолар курдук саҕырыппыттара
Сабантуйу киhи аймах тыл баайын-дуолун аан дойдутааҕы тиhигигэр киллэрии былаана баарын 2007 сыллаахха биллэриллибитэ.
Үгэстэр.
Сабантуй ордук биллэр элеменнарынан күрэс"köräş" (татаардар тустуулара), ат сүүрдүүтэ, остуолбаҕа өрө тахсыы, уонна да атын буолаллар.. Ити барыта майдаҥҥа, ол эбэтэр тыа кытыытыгар оҥоһуллубут площадкаҕа буолар.
Ону тэҥэ атын күрэхтэһиилэр, Сөрән; sœˈræn - диэн буолар - онно ас астыыга, араас иистэр уонна атын дьоҕур күрэһэ баар буоалр.
Кэлин бириэмэҕэ Сабантуйу Татарстан традиционнай ырыа уонна үҥкүү, ону тэҥэ гармонь оонньуутун күрэһин кытта ыытыллар буолан эрэ.<|endoftext|>
Орхан Памук
Фери́т Орха́н Паму́к (тур. Ferit Orhan Pamuk; от ыйын 7 күнэ, 1952, Стамбул, Турция) — туурак билиҥҥи кэмнээх суруйааччыта, дойду иһинэн, ону таһынан аан дойду таһымынан литературнай бириэмийэлэр лауреттара. 2006 сыллаахха литератураҕа Нобелевскай бириэмийэ лауреата буолбута. Орхан Памук айымньылара биэс уонтан тахса араас омук тылыгар тылбаастаммыта.
Олоҕун кэпсээнэ.
Орхан Памук 1952 сыллаахха от ыйын 7 күнүгэр Стамбулга төрөөбүтэ. Стамбул куоракка баар Robert College диэн эмиэрикэ коледжыгар үөрэммитэ. Бүтэрбитин кэннэ төрөппүттэрин санааларынан техническэй университекка үөрэммитэ. Үс сыл үөрэнэн баран суруйааччы буолар баҕаттан үөрэҕин бырахпыта.
1977 сыллаахха Стамбул университетын журналистика институтун бүтэрбитэ. 1985-1988 сылларга АХШ-ка Колумбийскай университекка үлэлээбитэ. 1982-2001 сылларга кэргэннэнэ сылдьыбыта, биир кыыстаах.
Билигин Орхан Памук Гоаҕа Киран Десаи диэн индия суруйааччы дьахтарыныын бииргэ олорор.<|endoftext|>
Орхан Кемаль
Мехме́т Раши́т Огютчю́ (тур. Mehmet Raşit Öğütçü), Орха́н Кема́ль диэн аатынан суруйар (тур. Orhan Kemal; 15.9.1914, Джейхан, Османскай империя — 2.6.1970, София, Болгария Народнай Республиката ) — туурак суруйааччыта.<|endoftext|>
Мухтар Кент
Мухтар Кент (англ. Muhtar Kent; 1952) — туурак төрүттээх америка урбаанньыта. The Coca-Cola Company президенэ уонна генеральнай директора. Бу дуоһунаска 2008 сыллаахха анаммыта.
Олоҕо.
Кент Мухтар 1952 сыллаахха Нью-Йорка төрөөбүтэ. Аҕата Недждет Кент АХШ-ка Турция генеральнай консулунан улэлээбитэ. Иккис Аҕа дойду сэриитин кэмигэр дьэбириэйдэри өлөр өлүүттэн быыһаан "туурак Шиндлерэ" диэн ааттаммыта. Кент Мухтар 1971 сыллаахха Турцияҕа Тарсуса орто оскуолатын бүтэрэн баран Великобританияҕа Халл Университетыгар үөрэнэ барар. Экономика факультетын үөрэнэн бүтэрэр. Лондон куораттааҕы университетыгар үөрэнэн магистр дипломун ылан баран ойдутугар байыаннай эбээһинэнһин толоро барар. Сулууспалаан баран АХШ-ка төннөн кэлэн олохсуйар.
Үлэтэ-хамнаһа.
Мухтар Кент Кока-кола хампаанньаҕа хаһыака биллэриини көрөн үлэҕэ киирэр. Кока-коланы массыынанан сылдьар атыылыыр. Бу сылдьан атыы-эргиэн кистэлэҥнэрин билэр-көрөр, үөрэтэр.
1985 сыллаахха Кока-кола хампаанньа Турцияҕа, Орто Азияҕа баар салааларыгар генеральнай директорынан ананар. 1988 сыллаахха Coca-Cola International вице-президенинэн ананар.
1995 сыллаахха Мухтар Кент Coca-Cola Europe хампаанньа салайааччы директорынан ананар.
20 сыл үлэлээн баран дойдутугар Турцияга баран «Anadolu» Efes утаҕы оҥорор хампаанньаны салайар.
2005 сыл ыам ыйыгар Кока-кола хампаанньаҕа төннөн кэлэн Хотугу Азия, Евразия уонна Ближнэй Востокка эппиэттээх директорынан ананар.
2008 сыл от ыйын 1 күнүттэн The Coca-Cola Company генеральнай директорын быһыытынан үлэлиир.<|endoftext|>
Эрдоган Реджеп Тайип
Редже́п Тайи́п Эрдога́н ( ; р. , Стамбул)) — туурак политическай уонна судаарыстыбаннай диэйэтэлэ. Туурсуйа Бэрэсидьиэнэ.
Олоҕо.
Стамбуулга кытылы харабыллааччы дьиэ кэргэнигэр төрөөбүт. Биир саастааҕар Ризе диэн сиргэ көспүттэр, уол 13-тээҕэр Стамбуулга төннүбүттэр. Уулуссаҕа лимонад уонна буулка атыылыр эбит. 1973 сыллаахха имам-хатыб идэтигэр үөрэтэр лиссиэйи бүтэрбит.
1981 сыллаахха Мармара университетын экэниэмикэ уонна урбаан билимин факультетын бүтэрбит.
Былааска талаһыы.
1994 сыллаахха Стамбул куорат мэринэн талыллыбыта. 2001 сыллаахха от ыйыгар Сайдыы уонна сиэрдээх буолуу баартыйаны тэрийбитэ. 2002 сылга буолбут парламент быыбарыгар бу баартыйа кыайбыта. Эрдоган Туурсуйа бырабыыталыстыбатын салайбыта.
2014 сыллаахха атырдьах ыйын 10 күнүгэр буолан ааспыт Туурсуйа бэрэсидьиэн быыбарыгар кыттан кыайбыта. Атырдьах ыйын 28 күнүгэр бэрэсидьиэн дуоһунаһын сүкпүтэ.<|endoftext|>
Turkish Airlines
Turkish Airlines, туурок тылынан Türk Hava Yolları Турция ил авиахампанньата. 2012 сыллаахха 39.0 мөл пассажирдары таспыта. Турция араас муннуктарыттан аан дойдуну кытта сибээстиир.<|endoftext|>
Лейла Эрбиль
Лейла Эрбиль (тур. Leylâ Erbil; тохсунньу 12 күнэ, 1931, Стамбул — от ыйын 19 күнэ, 2013, Стамбул) — Турция билиҥҥи кэмнээх биир биллэр суруйааччыта. Дойду дьахтар суруйааччылартан аан бастакынан литератураҕа Нобелевскай бириэмийэни аныырга аан дойдутааҕы ПЕН-кулууп түһэрбитэ. Эрбиль туурак худуоһунньуктарын уонна суруйааччыларын холбоһугун тэрийсибитэ.
Олоҕун кэпсээнэ.
Лейла Стамбулга олорор үс оҕолоох Эмине Хурие Ханым (Emine Huriye Hanim) уонна Хасан Тахсин (Hasan Tahsin) дьиэ кэргэттэригэр иккис оҕонон төрөөбүтэ. Кадыкей диэн ааттаах кыргыттар оскуолаларыгар үөрэммитэ. Стамбул университетыгар английскай тыл уонна литература факультетыгар үөрэммитэ. Иккитэ кэргэн тахса сылдьыбыта, биир кыыстаах.<|endoftext|>
Ёктем Ниязи
Ниязи Ёктем (тур. Niyazi Öktem; 1944, Элязыг, Турция) — туурак суруйааччыта уонна учуонайа.
1964 сыллаахха Галатасарай лицейин бүтэрбитэ, 1971 сыллаахха Стамбул университетын юридическай факультетын бүтэрбитэ. 1972 сыллаахха философия уонна быраап социологиятын билимин хандьыдаата буолбута. 1977 сыллаахха доктор истиэпэнин көмүскээбитэ. 1981 сыллаахха - доцент истиэпэнин, 1988 сыллаахха - бырапыассар истиэпэнин.<|endoftext|>
Мустафа Балел
Мустафа Балел (тур. Mustafa Balel; балаҕан ыйын 1 күнэ, 1945, Сивас) — туурак суруйааччыта, драматург, тылбаасчыт.
Олоҕун кэпсээнэ.
1968 сыллаахха Анкараҕа Учууталлар институттарын французскай филология салаатын үөрэнэн бүтэрбитэ. Францияҕа Пуатье университетыгар стажировкаламмыта.
1968 сылтан Сивас, Ардаган, Стамбул куораттар үөрэхтэрин тэрилтэлэригэр француз тылын үөрэппитэ. Турцияҕа тахсар энциклопедияларга редколлегияҕа үлэлээбитэ. 1975-1976 сылларга Öykü диэн ааттаах сэһэн сурунаалын бэйэтэ тэрийэн таһаарбыта. Барыта аҕыс нүөмэр бэчээккэ тахсыбыта.
Мустафа Балел туурак тылыгар Мишель Турнье, Ян Кеффелек, Паскаль Брюкнер, Хорхе Семпрун айымньыларын тылбаастаабыта. Нуучча тылыттан Максим Горькай, С.Т. Аксаков, Василий Аксенов айымньыларын тылбаастаабыта.<|endoftext|>
Чэлик Өйкүү
От ыйын 13 күнүгэр 1987 сыллаахха Стамбулга төрөөбүтэ. Аан бастаан экрааҥҥа 2006 сыллаахха тахсыбыта, «Селена» сериалга Эда оруолун оонньообута. «Великолепный век» сериалга Хюррем Султан оруолугар кастины ааспатаҕа. 2014 сыллаахха эргиэмсик Ахмет Мурат Чакаҥҥа кэргэн тахсыбыта, 2015 сыллаахха арахсыбыта.<|endoftext|>
Гүнсүр Мехмет
Мехмет Гүнсүр — туурак киинэтин артыыһа.
Ыам ыйын 8 күнүгэр 1975 сыллаахха Стамбулга төрөөбүтэ. Италияҕа оскуоланы бүтэрэн баран Стамбулга үрдүк үөрэҕи ылбыта.
Аан бастаан 14 саастааҕар «Мимоза расцвела весной» диэн киинэҕэ уһуллубута. 2006 сыллаахха Катерина Монджио диэн режиссер дьахтары кэргэн ылбыта. Икки уол, биир кыыс оҕолоохтор.<|endoftext|>
Хаккы Бурак
Бурак Хаккы (Burak Hakki) — туурак киинэтин артыыһа.
Олоҕо.
1972 сыллаахха ыам ыйын 23 күнүгэр Мугла куоракка төрөөбүтэ. Орто оскуоланы бүтэрэн баран Стамбул университетыгар экономика факультетыгар үөрэммитэ. Үөрэҕин салгыы Швейцарияҕа Монтре университетыгар барбыта. Университет баскетбольнай хамаандатыгар оонньообута.
2001 сыллаахха Сема диэн дьахтардыын ыал буолбута, биир уол оҕолоохтор.<|endoftext|>
Гагра
Гагра (Абхааз тылынан уонна нууччалыы ; ) диэн Абхазияҕа баар куорат. Уопсай устата 5 км, Хара Муора кытыытагар уонна Хапхаас хайаларын анныгар сытар. Уруккуттан курорт быһыытынан биллэр.
Гагра оройуонун киинэ. Абхазия арҕаа өттүгэр сытар, Россия Краснодарскай кыраайын кытта кыраныыссалаах, ол кыраныысса Псоу өрүһүнэн барар.
Устуоруйата.
Гагра бастаан гириэк колониятын быһыытынан олохтоммута. Колхида хороллук бириэмэтигэр Триглиф диэн ааттах этэ.
Рим Империятын бириэмэтигэр аата Нитика диэн биллэр буолбута. Олус табыгастаах миэстэлээх буолан араас-араас норуоттар саба түһэллэрэ.Византия империятын бириэмэтигэр Колхида сирин барытын былаас ылбыттара, Венецияттан уонна Генуяттан кэлбит атыыһыттар манна атыыны сайдыбыттара. Гагра диэн аатын бастаан 1308 сыллаахха ылбыта.
Арассыыйа Империя бириэмэтигэр.
XVI үйэҕэ Грузия чааһа этэ. Осмаан империята саба түспүтэ. Куорат урусхалламмытын кэннэ дьон куоппута. 1878 сыллаахха Арассыыйа Осмаан империятын хоппутун кэннэ куораты саҥаттан туппута.
Сэбиэскэй Сойуус бириэмэтигэр.
1919 сыллаахха Ленин Гаграҕа "үлэһиттэр курортарын олохтообута". Онденбург туппут курортарын национализациялаабыта. Ол кэнниттэн Гагра уоппускаҕа барар дьоҥҥо олус киэҥник биллэр буолбута. Аан дойду Иккис сэриитин кэнниттэн сэриигэ эчийбит саллааттары доруобуйаларын чөлүгэр түһэрэ аҕалаллара. Сэрии кэнниттэн элбэх ил санаторийдар тутуллубуттара. Курорт түргэнник улаатан "Сэбиэскэй Ривьера" диэн ааттанар буолбута.
Сэбиэскэй Сойуус кэннинээҕи Абхазия.
1992 сыллаахха грузин уонна абхаас норуоттар бэйэ бэйэлэрин утары сэрии тэрийбиттэрэ. 1993 сылллаахха сэрии бүппүтэ, уончанан тыыһынча грузиннар дьиэлэрин хаалларан Грузияҕа көспүттэрэ. Гагра уонна Абхазия киин курата Сухуми сэрии түмүгэр олус күүскэ урусхаламмыттара.<|endoftext|>
Дуйгу Асена
Дуйгу Асена (, 1946 сыл, муус устар 19 күнэ, Стамбул — 2006 сыл от ыйын 30 күнэ, Стамбул) — турок журналистката, суруйааччыта, дьахтар быраабын көмүскээччи общественнай диэйэтэл.
Дуйгу Асена 1946 сыллаахха Турция Стамбул куоратыгар төрөөбүтэ. Кини эһэтэ Ататюрк личнай сэкирэтээрэ этэ.
Кадыкейга кыргыттарга аналлаах чааһынай колледжы бүтэрбитэ, онтон Стамбул университетыгар учуутал идэтин ылбыта. Онтон<|endoftext|>
Жале Афифе
Афифе Жале (1902, Стамбул — 1941 сыл от ыйын 24) — туурак тыйаатырын артыыһа, Туурсуйа Ислам итэҕэллээх бастакы биллэр дьахтар артыыһа.
Биография.
Афифе Жале 1902 сыллаахха Стамбулга төрөөбүт. Бииргэ төрөөбүт балыстаах уонна Беги Салах (Behiye Salâh) сурдьулаах.
Карьера.
Афифа кыргыттарга аналлаах Стамбуллааҕы бырамыысыланнас оскуолатыгар үөрэммитэ эрээри, артыыс буолар баҕалааҕа. Оччолорго Осман импиэрийэтигэр мусульман дьахталлар сыанаҕа оонньуу бырааптара суоҕа. Сыанаҕа оонньуурга дойду Ис дьыалаҕа миниистирин ыйааҕа эрэйиллэрэ. Сыанаҕа атын итэҕэллээх грек, эрмээн эбэтэр еврей дьахталлара оонньууллара көҥүллэнэрэ.
Афифа аҕата туох да кэскилэ суох диэн кыыһа тыйаатыр артыыһа буолуон баҕарбат этэ. Ол гынан баран, Афифа аҕатын тылын истибэккэ дьиэтиттэн күрүүр уонна саҥаттан тэриллибит консерваторияҕа (осман. Darülbedayi‎) стажерунан киирэр. Ол саҕана консерваторияҕа мусульман дьахталларын артыыс идэтигэр үөрэтэр куурус аһыллыбыта. Быһааран эттэххэ, ол бэлэмнэнэн тахсыбыт артыыстар дьахталлар эрэ иннилэригэр оонньуур бырааптаахтара.
Артыыс идэтигэр үөрэнэн бүтэн баран, 1920 сыллаахха Афифа Хюсейн Суат суруйуутунан турбут «Yamalar» диэн испэктээккэ, урут бу оруолу оонньообут эрмээн артыыһа Элиза Бинемесян кыраныысса таһыгар көһөн барбытынан, «Эмель» оруолун толорор. Бу — Афифа сыанаҕа аан бастаан тахсыыта этэ. Афиаф сыанаҕа тахсарыгар Жале диэн хос ааты ылыммыта. Онтон Кадыкеяҕа баар «Апаллон тыйаатыгар» көһөн кэлэн баран, Жале Турцияҕа ислам итэҕэллээх бастакы дьахтар артыыс буолар. Ол гынан баран былаастар тыйаатыр салалтатыгар «эһиги сыанаҕытыгар мусульман дьахтар оонньуо суохтаах» диэн сэрэтэннэр, 1921 сыллаахха Афифаны үлэтиттэн уураталлар. Ол кэннэ кини араас тыйаатырдарга атын-атын аатынан хас да оруолу оонньообута.
Үлэтиттэн уураппыттарын кэннэ Жале үпкэ-харчыга ыктарар, ыарытыйар буолар. Оттон эмтиир бырааһа киниэхэ морфиннаах эмп суруйан биэрбитин кэннэ, устунан, морфиҥҥа ылларан барар.
1923 сыллаахха Турция Өрөспүүбүлүкэтин төрүттээбит Мустафа Кемаль былааска кэлэн баран мусульман-дьахтар быраабын хааччахтыыр сокуону уларытар. Инньэ гынан Афифа тыйаатырга төннөр. Ол гынан баран Жале наркотикка ылларбыта содула суох хаалбат. Кини доруобуйата өссө мөлтүүр. Онон өтөр тыйаатыртан барарга күһэллэр.
Дьиэ кэргэнэ.
Артыыстаан бүтэн баран Афифа харчыта-хамнаһа суох хаалар, дьадайр. 1928 сыллаахха кини Пинар (Selahattin Pınar) (1902—1960) диэн мусукаанныын билсэр. Онтон 1929 сыллаахха киниэхэ ойох тахсан баран, Стамбул Фатих түөлбэтигэр Пинар кыбартыыратыгар көһөр. Ол гынан баран олохторо табыллыбакка, тапсыбаккалар 1935 сыллаахха арахсаллар. Онуоха дьахтар наркотигынан үлүһүйүүтэ кырата суох оруолланар.
Арахсан баран Жале Бакыркей психиатрическай балыыһатыгар наркотиктан эмтэнэ киирэр уонна онно олоҕун тиһэх күннэригэр диэри олорор. Афифа Жале 1941 сыллаахха от ыйын 24 күнүгэр өлбүтэ. Ханна көмүллүбүтэ биллибэт.
Нэһилиэстибэтэ.
1987 сыллаахха Незихе Араз (1922—2009) диэн суруналыыс «"Афифе Жале"» диэн пийиэсэни суруйар. Бу пийиэсэни кэлин сыанаҕа туруорбуттара, киинэ уһуллубута.<|endoftext|>
Пейви Шафак
Шафак Пейви (1976 с. от ыйын 10 күнүгэр төрөөбүт) — туурак дипломата, публицист уонна бэлиитик. Кини Турция Улуу Национальнай мунньаҕар Стамбул провинцияларын  интэриэстэрин көмүскүүр Норуодунай-Өрөспүүбүлүкэтээҕи баартыйаттан дьокутаат. Турция парламеныгар талыллыбыт бастакы инбэлиит дьахтар, Холбоһуктаах Нациялар Тэрилтэлэрин Инбэлииттэр бырааптарыгар кэмитиэтин чилиэнэ. 2012 сыллаахха Павей АХШ Судаарыстыбаннай департаменын дьахталларга бэриллэр Эрдээх буолуу бириэмийэтинэн наҕараадаламмыта.
Биографията.
Пейви 1976 сыллаахха от ыйын 10 күнүгэр Анкараҕа төрөөбүт. Кини төрөппүттэрэ -- Сахин уонна Айше Өнел биллиилээх суруналыыстаах суруйааччылар. 1994 сыллаахха кини ускуустубаны уонна киинэ устуустубатын үөрэтээри эрин кытта Швейцарияҕа көһөн барар. 1996 сыллаахха Цюрихха буолбут буойас саахалын түмүгэр, хаҥас илиитин уонна атаҕын сүтэрэр. Эһиилигэр үөрэҕин салгыыр былааннаах Лондоҥҥа көһөр. Онно олорон Пейви Вестминстер университетыгар норуоттар икки ардыларынааҕы сыһыаннаһыылары үөрэтэр, Лондоннааҕы экэниэмикэ оскуолатыгар аспирантураны бүтэрэр.
Карьерата.
Үөрэҕин бүтэрэн баран Пейви Холбоһуктаах Нациялар Тэрилтэлэрин Үрдүкү хамыһаарын кэнсэлээрийэтигэр үлэҕэ киирэр. Алжир, Египет, Иран, Ливан уонна Сирия курдук дойдуларга норуоттар икки ардыларынааҕы сыһыаҥҥа уонна гуманитарнай көмөҕө эппиэттээх буолар. Итини сэргэ Пейви киин Дьобуруопаҕа Венгрияҕа ХНТ UNHCR тэрилтэтигэр пресс-сэкирэтээринэн, кэлин ХНТ Үрдүкү хамыһаарын Киһи быраабыгар департаменын салайааччытынан үлэлээбитэ.
Итини сэргэ Пейви Стамбулга «Агос» диэн нэдиэлэ ахсын тахсар эрмээннии-туурактыы хаһыат обозревателинан үлэлээбитэ, үс кинигэни суруйбута. Гарвард университетын, Лондоннааҕы Уран королевскай академиятын уонна Норвегия дизайнердарын сэбиэтин кытары араас кыттыгас бырайыактары олоххо киллэрсибитэ. Кини "3 Numarali Peron" ("13 нүөмэрдээх платформа") диэн ийэтинээн Айше Өналлыын суруйбут тимир суол саахалын туһунан кинигэлэрэ Турцияҕа бестселлер буолбута. "Права беженцев в Иране" диэн кинигэтин Нобель бириэмийэтин лауреата Ширин Эбадины кытары суруйбута.
Пейви 15 сыл устата кыраныысса таһыгар олорон баран, 2011 сыллаахха Турцияҕа төннөн кэлэн, парламент дьокутаатыгар хандьыдаатынан турбута. Ол түмүгэр, 2012 сыллаахха ХНТтан уурайан, Стамбул провинциятыттан Турция парламенын бастакы инбэлиит дьахтар дьокутаата буолбута.<|endoftext|>
Гөкчен Сабиха
Сабиха́ Гёкче́н (Sabiha Gökçen; 1913 сыл кулун тутар 22 күнэ, Бурса — 2001 сыл кулун тутар 22 күнэ, Анкара) — 23 сааһыгар туурактартан бастакынан пилот уонна байыаннай истребитель пилота буолбут дьахтар. Ататюрк ииппит аҕыс кыыһыттан биирдэрэ.
Биографията.
Эрдэтээҥҥи сыллара.
Туурак источниктарыгар уонна Сабиха Гекчен бэйэтэ биэрбит интервьютуттан сигэннэххэ, кини Боснияттан сылдьар Мустафа Иззет уонна Хайрийе Ханым төрөппүт кыыстара эбит. Оттон Грант Динк диэн суруналыыс "Тайна Сабихи-Хатун" ыстатыйатыгар сурулларынан, Газиантеп куорат урукку олохтооҕо дьахтар Рэпсимэ Себилджян Гекчени аймаҕым, ол аата кини эрмээн төрүттээх диир эбит. Ол да буоллар туурак официальнай источниктара уонна Ататюрк өссө биир ииппит кыыһа Улькю Адатепе (2012 сыллаахха атырдьах ыйын 1 күнүгэр көлө саахалыгар өлбүтэ) Себилджян кэпсээнин кырдьыгынан аахпаттар.
Карьерата уонна Ататюрктуун билсиитэ.
1925 сыллаахха Ататюрк Бурса сырыытын кэмигэр Сабиха 12 саастааҕа. Ататюрк кыыс ыарахан, уустук олохтооҕун туһунан истэн, билэн баран, Сабиха бииргэ төрөөбүт убайыттан кыыһы иитэ ыларга көрдөһөр. Тоҕо диэтэххэ, уол сөбүлэстэҕинэ, кыыс Анкараҕа бэрэсидьиэн дыбарыаһыгар көһөн барыахтааҕа. Оччолорго Ататюрк Зехра, Афет уонна Рукия диэн кыргыттардааҕа. Уол сөбүлэспитэ. Онон Сабиха Анкараҕа көһөн баран баран Анкара алын сүһүөх оскуолатын, кэлин Стамбул Ускюдар оройуонугар Кыргыттар Үскүдэрдээҕи (Üsküdar Kız Lisesi) колледжтарын бүтэрбитэ.
1934 сыллаахха ахсынньы 19 күнүгэр тахсыбыт "араспаанньаланыы туһунан" сокуоҥҥа олоҕуран, Ататюрк кыыска Гёкчен (Gök — халлаан) диэн араспаанньаны биэрэр. Ол гынан баран оччолорго Сабиха халлааҥҥа да, сөмөлүөккэ да туох да сыһыана суох этэ.
Ататюрк авиацияҕа уонна Туурак аэронавигацияҕа ассоциациятын пуондатыгар улахан болҕомтотун уурара. Сабиха ииппит аҕатын кытары 1935 сыллаахха ыам ыйын 5 күнүгэр Türkkuşu («Туурак чыычаахтараашки») летнай оскуола аһыллыытыгар сылдьан араас омук сириттэн кэлбит планердар авишоуларын уонна парашютистар сөмөлүөттэн хайдах ыстаналларын көрбүтэ. Кэлин Ататюрк Сабихаттан лүөччүк буолуоххун баҕараҕын дуо диэн ыйаппытагар, кыыс тоҥхох гыммыт уонна: «Баҕарабын. Лүөччүк буоларга билигин даҕаны бэлэммин", -- диэбит. Ататюрк тута летнай оскуола дириэктэрэ Фуаду Булджеҕа Гекчени бастакы дьахтар-стажер быһыытынан оскуолаҕа суруйарыгар сорудахтыыр. Кыыс өтөр пилот лиссиэнсийэтин ылар. Сотору кэминэн Гекчени сэттэ атын устудьуону кытары ССРСка идэтинэн кууруска (үөрэххэ) ыыталлар. Ол эрээри Сабиха Москубаҕа тиийэн саҥа үөрэнэн истэҕинэ балта Зехра өлөн, Турцияҕа эргиллэн кэлэр.<|endoftext|>
Заменгоф Лазарь Маркович
Лазарь Маркович Заменгоф (; — "Лейзер Лейви Заменгоф"; ; ; 1859 сыл, ахсынньы 15 күнэ — 1917 сыллаахха, муус устар 14 күнүгэр ) — Польша тыл үөрэхтээҕэ уонн окулииһа, эсперанто тылы айбыт киһи быһыытынан биллэр.
1859 сыллаахха ахсынньы ый 15 күнүгэр Белосток куоракка Польша сиригэр төрөөбүтэ. Еврей төрүттээх. Врач окулист уонна лингвист этэ. Кини эсперанто диэн тылы төрүттээбит киһи буолар. Псевдонима Дуоктар-Эсперанто диэн этэ, ити псевдонимынан 1887 сыллаахха Аан дойду тыла (Международный язык) диэн улахан кинигэтин бэчээттэппитэ.
Өссө биир улахан кинигэтэ "Fundamento de Esperanto" (Эсперанто тутулуга) диэн грамматическай быраабылата уонна тылдьыта буолар.<|endoftext|>
Церетели Зураб Константинович
Церетели Зураб Константинович (; 1934, тохсунньу 4 Тбилиси, ССРС) — Сэбиэскэй Сойуус уонна Арассыыйа живописеһа, скульптора, дизайнера, педагог, профессор. 1997 сыллаахтан Арассыыйа художестватын академиятын бэрэсидьиэнэ.
Зураб Церетели тохсунньу ый 4 күнүгэр 1934 сыллаахха Тбилиси куоракка төрөөбүтэ. Омугунан грузин.Ийэтинэн убайа Георгий Нижарадзе уруһуйдьут этэ уонна уолга элбэх сабыдыалы биэрбитэ. Тбилиси куорат художественнай академиятын уруьуй (живопись) салаатын үөрэнэн бүтэрбитэ.1964 сыллаахха Франция5а баран үөрэммитэ уонна Пабло Пикассоны, Марк Шагалы кытта алтыспыта.Үөрэҕин кэннэ скульптура, монумент оҥорорунан дьарыктанар.Улахан биллэр үлэлэринэн Петр I пааматынньыга Москуба куоракка, Христос спаситель храма буолаллар.1997 сылтан Россия художественнай академиятын президена.<|endoftext|>
Валерий Меладзе
Валерий Меладзе (дьиҥнээх аата — Вале́риан Шота́евич Мела́дзе; , Батуми, Аджарскай АССР, Грузинскай ССР, ССРС) — Арассыыйа поп-ырыаһыта, Арассыыйа Федерациятын үтүөлээх артыыһа (2006), Чэчиэн Өрөспүүбүлүкэтин норуодунай артыыһа (2008).
Валерий Шотаевич Меладзе бэс ыйын 23 күнүгэр 1965 сыллааха, Батуми куоракка (Грузинскай ССР) инженердар дьиэ кэргэннэригэр төрөөбүтэ. Муусука оскуолатыгар фортепиано кылааһыгар үөрэммитэ.
1983—1987 сылларга Николаевскай хараабыл тутар институтугар үөрэммит.
1989 сыллаахха бииргэ төрөөбүт убайынаан «Диалог» диэн группаҕа 1993 сылга диэри ыллаабыттара.1993 сыллаахха Киевка «Роксолана» диэн фестивальга маҥнайгы сольнай дебюта буолбута. Онтон ыла Россия шоу бизнеһыгар биллибитэ.<|endoftext|>
Айыы Суоппуйа собора
Айыы Суоппуйа собора (, ; ) — уруккута православие патриархтарын таҥара дьиэтэ, кэлин мусулманнар мэчиэттэрэ, билигин — музей; 324 сыллаахха тутуллубут Аан дойдуга биллэр архитектура пааматынньыга, Византия муҥутуур күүстээх-сайдыылаах кэмин символа, билиҥҥи официал аата Айя-Софья музейа ().
Бизантия империятын кэмигэр собор Константинополь куорат ортотугар Улахан Император Дыбарыаһын таһыгар турбут. Билигин Стамбул история киинигэр, Султанахмет оройуонугар турар. Константинополь османнарга бэриммитин кэннэ Айыы Суоппуйа собора мэчиэккэ кубулутуллубут, 1935 сылтан музей буолан турар. 1985 ЮНЕСКО тэрилтэ собуору уонна кинини тулалыыр Стамбул история киинин дьиэлэрин Аан дойду наследиетын тиһигэр киллэриллибиттэр.
1000 тахса сыл Айыы Суоппуйа собора христианнар эйгэлэригэр муҥутуур улахан таҥара дьиэтэ буолан турбут — Айыы Бүөтүр храма тутуллуор дылы. Собор үрдүгэ 55,6 м., куполун диаметра 31 м.
Историята.
Маҥнайгы тутуу.
Собор «Августеон» рыногын болуоссатыгар 324—337 сылларга Улуу Константин I император кэмигэр тутуллубут. Сократ Схоластик суруйбутунан тутуу Констанций II кэмигэр барбыт, П.Н. Кондаков суруйбутунан Констанций II Константин туппут соборун кэҥэтэн биэрбит. Сократ Схоластик собор хаһан алҕаммыт кэмин чопчу суруйар: «"по возведении Евдоксия на епископский престол столицы, освящена была великая церковь, известная под именем Софии, что случилось в десятое консульство Констанция и третье кесаря Юлиана, в пятнадцатый день месяца февраля"». 360—380 арианнар диэн христианнар биир хайысхалара соборга олохсуйа сылдьыбыттар. 380 Феодосий I дьиэни православиеларга биэрэр уонна сэтинньи 27 бэйэтэ Григорий Богослову киллэрэр, сотору соҕус буолан баран Богослов саҥа Констатинополь архиепископа буолар.
Бу храм бастаанньа кэмигэр 404 умайар. иккистээн тутуллубут таҥара диэтэ 415 эмиэ уокка былдьанар. Феодосий II император саҥа базилика (таҥара дьиэтэ) тутарга сорудахтыыр. Ол базилика Ника бастаанньатын 532 кэмигэр умайар. Ол дьиэ урусхаллара 1936 археологтар хаһан булбуттар.
Юстиниан кэмэ.
532 сыллаахха, Ника бастаанньатын 40 хонугун кэнниттэн Юстиниан I император ити сиргэ инник ааттаах саҥа таҥара дьиэтин тутарга сорудахтыыр. Ол тутуу кини санаатынан киин куорат киэргэлэ буолуохтаах уонна империя күүһүн көрдөрүөхтээх эбит. Собору тутарга тула турар чааһынай бас билэр дьиэлэри атыылаһан ылбыт уонна көтүрэргэ сорудахтаабыт. Тутууну салайарга Юстиниан I ол кэминээҕи улуу архитектордары Милет Исидорын () уонна Тралл Анфимийын () ыҥырбыт. Кинилэр салайыыларынан 10000 тутааччы үлэлээбит.
Тутууга ордук үчүгэй матырыйааллар туттуллубуттар. Мраморы Проконнис, Нумимдия, Кариста уонна Иерополь куораттартан аҕалбыттар. Ону таһынан Рим куораттан 8 колонна, Эфестан 8 от күөх мрамор колонналарын уо.д.а. аҕаларга анал уураах таһаарбыт. Собору киэргэтэргэ кыһыл көмүс, үрүҥ көмүс, слон муоһа туттуллубут. Нуучча паломнига Антоний Новгородец 1204 сылдьан Собор алтарын туһунан маннык ахтыы хаалларбыт:
Собор ким да көрбөтөх, ким да истибэтэх кэрэ быһыытын иһин норуот Үрдүк Айыылар көмөлөрүнэн тутуллар дии саныыр эбит. Биир кэпсээнинэн Юстиниан собору үөһэттэн алларааҕа дылы кыһыл көмүһүнэн бүрүйээри гыммытын астрологтар тохтоппуттар: «"в конце веков придут очень бедные цари, которые, с целью захватить все богатства храма, сроют его до основания"» иннэ гынан Юстиниан дьиэ баайын аччатарга күһэллибит.
Тутуу империя 3 сыллаах дохуотун сиэбит, тутуу бүппүтүн кэннэ Юстиниан маннык диэбит үһү: «Соломон — мин эйиигин куоһардым!» Собор күүрүүлээх алҕааһынын 537 ахсынньы 27 патриарх Мина оҥорбут. Суруйааччы Кесария Борокуопуйа () манных ахтыыны хаалларбыт:
Тутуу өссө да бара турдаҕына Соборга «Улуу» ааты иҥэрбиттэр. Таҥара сулууспатын ыытарга аналлаах элбэх күндү иһиттэр бааллар эбит. Собор күндү престолун оҥорорго маннык маллар туттуллубуттар: «"злато, серебро, медь, электр, железо, стекло, камени честные многие, яхонты, смарагды, бисер, касидер, магнит, он(икс)ий, алмазы и иная до семидесят двух различных вещей"». Онно император маннык суругу хаалларбыта биллэр: «"Твоя от Твоих приносим Тебе Твои, Христе, рабы Юстиниан и Феодора"». Таҥара үлэһиттэрин ахсаана 525 эбит: 60 священник, 100 диакон, 40 диаконисса, 90 иподиакон, 110 кинигэ ааҕааччы, 25 ырыа ыллааччы и 100 привратник. Юстиниан 43 уурааҕынан () хас биирдии эргиэн-ремесло корпорациялартан хас эмэ мастерской ананар эбит, олор дохуоттара Собор кыһалҕаларыгар барар эбит.
Тутуу бүппүтүн кэннэ хас да сыл буолан баран сир хамсааһына дьиэ илин өртүн суулларбыт:
Собор 989 сыллаах сир хамсааһыныттан эмсэҕэлээбит, купола ордук урусхалламмыт. Дьиэни контрфорстарынан тирэхтээбиттэр, интэн сылтаан урукку көстүүтүн сүтэрбит. Сууллубут куполу эрмээн архитектора Трдат саҥардыбыт. Купол өссө үрдээн биэрбит.
1054 от ыйын 16 таҥара сулууспата буола турдаҕына Римнээҕи папа легата Гумберт кардинал константинопол патриархыгар Михаил Керулларийга таҥараттан араарыы грамотатын туттарбыт. Онуоха от ыйын 20 патриарх Рим легаттарын анафемаҕа анньан биэрбит. Интэн саҕалаан Римнээҕи католиктара уонна православие арахсар.
Османнар кэмэ.
1453 ыам ыйын 29 Собору туроктар былдьаабыттар. Дука историк суруйарынан кинилэр сабыылаах ааны алдьатаннар сэрии сэбилиниилээх киирэн күндү малы халаабытынан барбыттар: «"в одну минуту разрубили святые иконы, похитив с них украшения… а так же одежды святой трапезы… Драгоценные и священные сосуды священного сосудохранилища, золотые и серебряные и из другого вещества приготовленные, в один момент всё унесли"». Храм иһигэр үҥэ сылдьыбыт дьон өлөрүллүбүттэр, олор хааннарын таһыма храм биир колоннатыгар кыһыл бэлиэнэн бэлиэтэммит. Гректар үһүйээннэринэн, туроктар киирэллэрин кэмигэр собор иһигэр Айыы Литургия бара турбут уонна священник айыы кэһиилээх амвонҥа үктэммит. Оччотугар айыы кэһиилэр харыстыыртан Алтаар сорҕото аһыллыбыт уонна священнигы кистээбит. Храм православиеларга төнүннэҕинэ алтаар аһыллан ол священник Айыы кэһиилээх тахсан Айыы Литургиятын бүтэрихтээх.
1453, ыам ыйын 30 Константинополы баһылаабыт Мехмед II султаан соборга үктэммит уонна интэн ыла мэчиэккэ кубулуйбут. Соборга 4 минарет эбии тутан биэрбиттэр уонна Айя-София диэн ааттаабыттар. Храм христианныы хайысхалаах буолан — алтарь илин диэки, мусулмааннар уларытарга күһэллибиттэр, михрабы собор соҕуруу-илин муннугар (Мекка диэки хайысха) туруорбуттар. Интэн сылтаан мусулмааннар храм сүрүн сабардамыттан туора туран үҥэргэ күһэллибиттэр. Фрескалар уонна мозайкалар улахан аҥаардара бүтүн хаалбыттар, чинчийээччилэр быһа сабалааһыннарынан үрдүлэригэр штукатурканан сыбаммыт буоланнар.
XVI үйэ иккис аҥаарыгар Селим II уонна Мурад III султааннар кэмнэригэр соборга ыарахан уонна мөкү көстүүлээх контрфорс тирэхтэринэн өйөөбүттэр, иннэ гынан дьиэ тас көстүүтүн уларыппыттар. XIX үйэ ортотугар дылы соборга туох да чөлгө түһэрии үлэтин ыыппатахтар. 1847 Абдул-Меджид I султаан Гаспару и Джузеппе Фоссати архитектордарга Собору чөлүгэр түһэрии үлэтин ыытарга сорудахтаабыт, ол кэмҥэ дьиэ сууллар кутталлаах турбут. Реставрация үлэтэ икки сыл барбыт.
1935 Ататюрк декретинэн Айя-София музей буолбут, фрескалартан уонна мозайкалартан штукатурканы ыраастаабыттар. 2006 музей үлэһиттэрэ мусулмаан итэҕэл сулууспатын ыытарга диэн комплекс иһигэр анал хос анаммыт.
Архитектурата.
Былаан быһыытынан собор уһун синньигэс 4 муннук (75,6×68,4 м), үс нефтэн турар: ортокута — кэтит, кытыылара — синньигэс. Собор — түөрт муннуктаах ортотунан кириэстии оҥоһуулаах, куполунан төбөлөммүт базилика буолар. Собор сүүнэ улахан куполун системата бэйэтин кэмигэр архитектура өйүн чыпчаала буолар. Храм эркинин бөҕөтө турок чинчийээччилэрэ этэллэринэн тутуу растворугар ясень мас сэбирдэхтэриттэн оҥоһуллубут убатыгы эппиттэриттэн буолар.
Орто кэтит неф олоҕо квадрат, 4 бөдөҥ колонналарынан хааччахтаммыт. Колонналар сүүнэ улахан аркалары өйөөн тураллар уонна үрдүнэн 31 м диаметрдаах куполунан төбөлөммүт, купол чыпчаала муостаттан 51 м үрдүк тиийэр. Купол 40 тулалыыр аркалартан турар; аркалар быыстарынан алларанан 40 түннүктээх, онтон сылтаан сырдык бары өттүттэн өйдөбүл киирэр. Купол түөрт муннуктаах пространствоны кытта төгүрүк үс муннуктарынан — парустарынан — кэлгиэлээх. Купол аннынааҕы сабардамҥа илинтэн арҕаа икки сүүнэ улахан аарка сфера аҥаардаах төбөлөөх нишалар сыста турбуттар: илиҥҥи нишаҕа бэйэлэрин аркаларынан өссө үс ниша аһыллан биэрэр, олортон ортокута барыларыттан дириҥ уонна сүрүн былаантан круг аҥаарынан чорбойор; илиҥҥи нишаҕа эмиэ үс ниша сыста тураллар; олортон ортокулара мэлдьи көстөр түөрт муннук үрүттээх, үс ааннаах, ааннар храм билигин суох тиэргэн киириилэригэр ("esonartex" и "exonartex") тураллар.
Купол аннынааҕы сабардам соҕуруу уонна хоту өрүттэрэ ойоҕос аркаларынан холбоһоллор, аркалар порфир уонна малахит колонналарынан өйөнөн тураллар; ити аркалар анныларынан өссө аркалар тураллар, кинилэринэн купол аннынааҕы куйаар аһыллар, онтон ойоҕоһунан гинекей (таҥас өрөр мастерскойдар) галереята ааһар.
Храм ис өртө хас да сүүс сыл устата киэргэтиллибит уонна бэрт дэлэгэй көстүүлээх эбит (кыһыл муоста үрдүнэн мозайка, Артемида таҥара дьиэтиттэн 8 күөх яшма колонналар). Храм эркиннэрэ эмиэ бүтүннүү мозайканан бүрүллүбүт эбиттэр. Бэрт архитектуратынан уонна ис көстүүтүнэн Собор империя күүһүн көрдөрөр эбит.
Храм кэрэхсибиллээх сирдэринэн алтанынан бүрүллүбүт ытамньыйар колонна (илиигин колоннаҕа ууран баран баҕа санааҕын саныыгын, илиин инчэйбит курдук буоллаҕына баҕа санаан туолар диэн итэҕэл баар) буолар уонна тымныы түннүк буолар. Ханнык да куйааска түннүктэн наар тымныы салгын үрэр.
1935 храмы чөлүгэр түһэрбиттэрин кэннэ Иисус Христос уонна Таҥара ийэтин дьүһүннэрин көрүөххэ сөп, он таһынан 4 куйахтарга Корантан быһа тардыылары көрүөххэ сөп.
Үөһээ күргэ күрүөтүгэр араас граффити булуохха сөп. Ордук былыргы суруктар пластигынан бүрүллүбүттэр уонна биир харыйыллар кэрэхсибиллээх сиринэнэ ааҕыллаллар эбит (скандинавия руналара).<|endoftext|>
Каратепе
Каратепе (), быһаччы «хара булгунньах» — кэлиҥҥи кэмнээҕи хеттэр кириэппэстэрэ, билигин аһаҕас халлаан анныгар турар түмэл. Туурсуйа соҕуруу өттүгэр баар Османие түбэтигэр Тавр хайаларыгар Джейхан өрүс уҥа кытылыгар баар. Бу түмэл «Каратепе-Арсланташ» диэн национальнай паарка иһигэр киирсэр. Илиҥҥи Анатолияттан Сирия хотугу хочотугар ааһар айан суолун көрөн-истэн олорбут Киликия куорат эмиэ манна баар.
Каратепе кириэппэс Хеттэр империэйэлэрэ б.э.и. 12 үйэҕэ урусхалламмытын кэннэ биллэр-көстөр оруолу оонньообута. Былыргы Ацативада куорат турбут оннун хаһыылар 1947 сыллаахтан ыытыллаллар. Хельмут Боссерт и Халет Чамбель диэн ааттаах археологтар бастаан хаспыттара. Булумньулар ортолоругар бааллар суруктаах таастар, булт, сэрии, эрдиилээх дьон ойуулаах аарыма боруоталар, хахай, сфинкс быһыылаах остуолбалар.
Каратепеҕа булуллубут б.э.и. 8 үйэтээҕи икки тылынан суруллубут сурук лувийскай иероглифтары ааҕарга күлүүс тыл буолбуттара.<|endoftext|>
Ван түмэлэ
Ван куорат түмэлэ - Туурсуйаҕа баар Ван куоракка археология түмэлэ. Бу түмэлгэ урарту киин куораттара буола сылдьыбыт Тушпа и Русахинили куораттары хаһыыттан булуллубут экспонаттар хараллан сыталлар. Урартуны кытта сибээстээх булумньулара аан дойдуга тэҥнээҕэ суох баай экспонаттарынан биллэр.<|endoftext|>
Приштина университета
Приштина университета (алб. Universiteti I Prishtinës) — судаарыстыба үрдүк үөрэх кыһата, Приштина куоракка, Косовоҕа баар. Устудьуоннарын ахсаана — 41 833 (2009—2010 үөрэх сылыгар).
Аан бастаан Приштина университета 1969-1970 үөрэх сылыгар аһыллыбыта. Бу университет 1999 сыллаахха диэри үлэлээбитэ. Онтон бэлиитикэттэн сылтаан, уларыйыылар буолбуттара.
Билигин 1999 сыллаахтан саҥаттан үлэлиир университет курдук ааҕыллар.<|endoftext|>
Йазылыкайа
Йазылыкайа (тур. "Yazilikaya — суруктаах хайа") — Киин Анатолияҕа (Турция) Богазея таһыгар хайаҕа баар хеттэр ытык сирдэрэ.
Чинчиллиитэ.
1838 с. бороснуус учуонайа Ш. Тексье арыйбыт. 1838 — 1839 сыллардаахха чинчиллибит. Язылыкая суруктарын 1952-1969 сыллардаахха боронсуус учуонайа Э.Ларош аахпыта (расшифрофкалаабыта).
Йазылыкайа хаһыыларын түмүгэр көстүбүт матырыйааллар, комплекс эрдэтээҥи чаастара уонна саамай былыргы керамика оҥоһуктара б.э.и. XV үйэнэҕэ оҥоһуллубуттар диэн сыаналаналлар. Ол гынан баран тутуу сүрүн өттө, суруктар, скульптуралар уонна таҥаралар моһуоннара инньэ Тудхалия IV диэн б.э.и. 1250-1220 сс. олорон ааспыт Хеттэри тиһэх ыраахтааҕыларын саҕана оҥоһуллубуттар.
Йазылыкайа киин тутуулаах. Онно Хеттэр дойдуларын киин куората -- Хаттусаса храмнарыгар дьүөрэлии храм сыһыары тутуллубут. Ону сэргэ киин тутууга ойоҕолуу тутуллубут, ааттара биллибэт таҥаралар уонна демоннар мөссүөннэрэ үйэтитиллибит дьиэлээх. Ол дьиэ -- ытык сир саамай былыргы тутуута. Инньэ Тудхалия IV ыраахтааҕылыыр кэмигэр оҥоһуллубут эрээри, Хеттэр саарыстыбалара сууллуор диэри хас эмэ төгүл уларытан оҥоһуллубут. Ол түмүгэр, билигин киирии ааҥҥа хахай төбөлөөх демоннар олороллор.
Йазылыкайа храмын киин өттүгэр, хайа сирэйигэр, Хурриттар таҥаралара ойууламмыттар: буурҕа таҥара Тешуб эмиэй бэйэтин ханыылыы таҥаралары кытары, Хурриттар Иштар — Шавушкалара, күн, ый таҥаралара, о.д.а. Хурриттар таҥараларын аата уонна сорох биирдиилээн тыллар Хеттэр (лувийдыы) иероглифтарынан суруллубуттар.
Йазылыкайа Ытык сирин (святилищетын) уонна храмын Хетт ыраахтааҕылара уонна кинилэр династиялара өлбүт киһи сиэрин-туомун ыытарга туһаналлара.
Литэрэтиирэтэ.
Bittel K., Naumann R., Otto H. «Yazilikaya, Felsbilder, Inschriften und Kleinfunde», Leipzig 1941
Laroche E. «Les dieux de Yazilikaya», "Revie hittite et asianique", 1969, t.27.<|endoftext|>
Чиллер Тансу
Тансу Пенбе Чиллер (, ыам ыйын 24 күнүгэр 1946 с. төр.) — туурак экэнэмииһэ уонна бэлиитигэ. Турция бастакы уонна күн бүгүҥҥэ диэри соҕотох дьахтар премьер-миниистирэ.
Карьератын саҕаланыыта.
Дьахталларга аналлаах Роберт Колледжка (Стамбул) Экэниэмикэ оскуолатын бүтэрбит. Коннектикут университетыгар билим дуокатарын истиэпэнин көмүскээн ылбыт. Кэлин Йель университетыгар онтун үрдэтиммит. 1978 сыллаахтан Босфордааҕы (Стамбул) университетка преподователлээбит. 1983 с. эмиэ онно бэрэпиэссэринэн үлэлээбит. Ону сэргэ Стамбуллааҕы баан бэрэсидьиэнинэн үлэлии сылдьыбыт.
Бэлиитикэҕэ карьерата.
Хас да университетка бэрэпиэссэрдии сылдьан баран, 1990 сыллаахха "Сөптөөх суол" диэн консервативнай баартыйаҕа киирэн, бэлиитикэҕэ барар. Ол түмүгэр 1991 сыллаахха Стамбултан Турция парламеныгар дьокутаат буолар. С.Демирель бырабыыталыстыбатыгар экэниэмикэ миниистиринэн үлэлии сылдьыбыта.
1993 сыл бэс ыйын 13 күнүттэн баартыйа лиидэрэ, "Сөптөөх суол" уонна Социал-декмократтыы норуодунай баартыйа кыттыгас бырабыыталыстыбаларыгар (коалиционнай) дойду премьер-миниистирэ. 1995 сыллаахха социал-демократтар коалицияттан тахсан барбыттарын кэннэ, "меньшиство" бырабыыталыстыбатын тэрийэ сатаабыта эрээри, парламент өйөөбөтөҕө. Ол кэннэ Чиллер Тансу Өрөспүүбүлүкэтээҕи норуодунай баартыйа кыттыгастаах саҥа "кэбиниэти" тэрийэргэ сөбүлэһэр.
1996-1997 сс. Турция тас сибээскэ миниистиринэн уонна вице-премьеринэн үлэлиир. Курд сепаратистарын уонна Армения босхолуур иһин киирсэр эрмээннэр кистэлэҥ аармыйаларын бохсор, утары киирсэр инниттэн, "Глубинное государство" диэн деморкаттары утары үлэлиир тэрээһиннээх баандалар ситимнэрин кытары үлэлэһэр.  Ол туһунан кини Сусурлук айдаанын кэннэ тыл этэ тахсан баран ультранационалист, "Серые волки" "уҥалар" хамсааһыннарын салайааччыта, кэлин Сусурлукка көлө саахалыгар өлбүт Абдулла Чатлыны хайҕаабытын кэннэ биллибитэ. Тансу эппитэ:
"Бу дойду, бу нация уонна бу судаарыстыба туһугар саанан ытар эбэтэр бааһырар дьону биһиги өрүү ытыктабыллаахтык ахтыахпыт".
1997 сыллаахха вице-премьеринэн саҥа киирэн үлэлээн истэҕинэ, саалаах-саадахтаах дьон өрө туран, былаас уларыйан үлэтиттэн ууратыллар.
Кини былааска олорор кэмигэр Турция уонна Дьобуруоба Сойууһа Таможны сөбүлэһиитин түһэрсибиттэрэ.
Чиллер Танну биир сүрүн ситиһиитэ -- кини Икки аан дойду сэриитин сылларыттан күн баччатыгар диэри туга даҕаны уларыйбакка турбут, бэл, оччолорго оҥоһуллубут сэрии сэптээх, аармыйаны саҥалыы тыыннаабыта. Онон туурак аармыйата бүүс бүтүннүү саҥалыы сэбилэммитэ, Курдар оробуочай баартыйаларын утары чыпчылҕан сэриилэргэ киирсэр кыахтаммыта. Кини АХШ салалтатыгар, кэлин Дьобуруопа Сойууһугар, Курдар оробуочай баартыйалара террористыы саҥнааҕын итэҕэппитэ уонна террористыы тэрилтэлэр испииһэктэригэр киллэртэрбитэ.
Хоруупсуйаҕа буруйдааһын.
Турция парламенын көҕүлээһининэн, Чиллери хоруупсуйаҕа буруйдаан сонорждоһо сылдьыбыттара эрээри, кэлин, 1998 с., дьыаланы парламент быһаарыытынан тохтоппуттара.
Чиллер 2002 сыллаахха быыбарга хотторон баран бэлиитикэттэн букатыннаахтык барбыта.
Дьиэ кэргэнэ.
Эрэ — Эзер Учуран Чиллер (Özer Uçuran Çiller). Икки оҕолоох.
Хаартыскалар.
Prime Minister Tansu Çiller<|endoftext|>
Ван Кириэппэс
Ван кириэппэс (эрм. Վանի Բերդ, Van Kalesi, курд. Kela Wanê), ону сэргэ Ван Цитадель диэн аатынан биллэр — б.э.и. 9-7 үйэлэргэ баар буола сылдьыбыт Урарту диэн былыргы саарыстыба саҕана тутуллубут көмүскэнэргэ аналлаах таас тутуу.
Кириэппэс 1800 миэтэрэ усталаах, 120 миэтэрэ үрдүктээх, 80 миэтэрэ туоралаах
Кириэппэс түннүгүттэн б.э.и. 9 үйэҕэ былыргы Урарту киин куората буола сылдьыбыт Тушпа куорат сэмнэҕин көрүөххэ сөп.  9 века. Маныаха ханыылыы бөҕөргөтүнүүлэр Урарту былааһын саҕана тутуллубуттара. Оннук тутуулар, быраабыла быһыытынан, билиҥҥи Эрмээн Сирэ, Түркийэ уонна Ираан хайаларын сирэйдэригэр бааллар. Кириэппэһи араас кэмнэргэ ахеменидтар, эрмээннэр, парфяннар, римляннар, сасанидтар, перстар, византиецтар, арабтар, селльджуктар, туурактар уонна нууччалар баһылыы сылдьыбыттар.  Былыргы Ван кириэппэс Турция Ван провинциятын Ван куоратыттан арҕаа бардахха, Ван күөл илин өттүгэр турар.
Ван кириэппэс эркинин алын өттө базальтан оҥоһуллубут. Атына -- сырцовой кирпииччэттэн.
Маннык кириэппэстэри атын омук аармыйаларыттан буолбатах, олохтоох бырабыыталлартан көмүскэнэргэ анаан туталлара. Бу кириэппэс сэмнэҕэ аныгы Ван куорат уулуссаларыгар баар
Кириэппэс таһыгар баар сымара таас сирэйигэр үс тылынан оҥо хаһан суруллубут Персия ыраахтааҕыта Улуу Ксеркс суруга баар. Сурук б.э.и. 5 үйэҕэ ойууламмыт. Сурук билигин даҕаны олус үчүгэй туруктаах. Кини 27-лии устуруокалаах үс колонкаттан турар. Сурук тиэкиһэ хаҥастан уҥа үс тылынан -- былыргы перстии, вавилоннуу уонна Ээам тылынан суруллубут. Бу Иран судаарыстыбатын таһыттан көстүбүт Ахеменидтар соҕотох суруктара. Атын ханна даҕаны суох.
Бу суругу 1836 сыллаахха бэчээккэ аан бастаан илиҥҥи тыллары чинчийэр бороснуус учуонайа Эжен Бурнуф таһаарбыта. Бу үс тыллаах тиэкис көмөтүнэн кэлин былыргы перс клинопистарын аахпыттара.<|endoftext|>
Лагари Хасан Челеби
Лага́ри Хаса́н Че́леби (осман. Lagâri Hasan Çelebi‎) — XVII үйэҕэ олорон ааспыт осман биллиилээх, номох буолбут авиатора. Айанньыт Эвлия Челеби суруга туоһулуурунан (суох соҕотох туоһу), Лагари Хасан Челеби аракыатанан көппүт бастакы киһи. Этиллэринэн, Лагари бэйэтэ оҥорбут аракыататынан буорах көмөтүнэн сиртэн 300 миэтэрэ үрдүктээх сиргэ көтөн тахсан баран, байҕалҕа кэлэн түспүт. Ол иһин султаантан наҕараадаламмыт.
Биографията.
Эвлия Челеби суруйарынан, Лагари Хасан Челеби 1633 сыллаахха уопсайа 64, 145 кг (50 окка) ыйааһыннаах 7 иһит буорахтаах, сэттэ тоҥолох (1 египеттии тоҥолох = 52.4 см) усталаах, конустуу быһыылаах аракыатаны оҥорбут. Онтун Топкан диэн султаан дыбарыаһын тэллэҕэр, Сарайбурну тумуска, тэргэҥҥэ иилбит. Сурукка ыйылларынан, аракыатаны Мурат IV султаан кыыһын төрөөбүт күнүгэр анаан көтүппүттэр.
Эмиэ ол сурукка ыйылларынан, Лагари аракыатаҕа олорсон баран сиртэн 300 миэтэрэ үрдүккэ көтөн тахсыбыт уонна 20 сөкүүндэ буолаат, аллара куугунаабыт. Лагари онтон эмиэ бэйэтэ оҥорбут кынат-парашютунан байҕалга кэлэн түспүт уонна кытылга диэри харбаан тахсыбыт. Ити иһин султаан кинини көмүһүнэн наҕараадалаабыт уонна Осман импиэрийэтин сипах этэрээтигэр киллэрбит. Кэлин кинини Хотугу Причернаморье (билиҥҥи Украина) сиригэр ыыппыттар.
Лагари Хезарфен Ахмет Челеби диэн конструктар-учуонай буолбут бииргэ төрөөбүт бырааттаах этэ. Кини эмиэ бэйэтэ айбыт тэрилинэн (самодельные крылья) Босфор силбэһиитин көтөн туораабыта.<|endoftext|>
Турциятааҕы тимир суол
Турциятааҕы тимир суол (Türkiye Cumhuriyeti Devlet Demiryolları) (TCDD) — Турция судаарыстыбатын бас билиитигэр баар, Анкараҕа ыстаап-кыбартыыралаах, Турция өрөспүүбүлүкэтин национальнай тимир суолларын эпэрээтэрэ. TCDD 1927 сыллаахха бэс ыйын 1 күнүгэр төрүттэммитэ. Оччолорго Турция бырабыыталыстыбата Осман импиэрийэтиттэн хаалбыт бары тимир суоллары өрөспүүбүлүкэ балаансатыгар киллэрбитэ, бас билэр буолбута уонна эбии саҥа суоллары тутуунан дьарыктаммыта.
TCDD Турция туох баары бары судаарыстыбаннай тимир суолларын бас билэр уонна салайар. Ону сэргэ Турция бары буойастарын көрөр-истэр, өрөмүөннүүр. Ол иһигэр өрөспүүбүлүкэ иһигэр сылдьааччылары, эрэгийиэннэр икки ардыларынааҕына уонна таһаҕас таһааччылары. 2008 сыллаахха хампаанньа тимир суолларын тиһигин уопсай устата 10 991 килэмиэтир буолбута. Ол түмүгэр Турция аан дойдуга саамай уһун тимир суоллаах дойдулар испииһэктэригэр 22-с миэстэҕэ тахсыбыта. 2009 сыллаахха TCDD уопсайа 17 105 353 туонна таһаҕаһы уонна 7 118 699 киһини тиэйбитэ. Ол түмүгэр хампаанньа аан дойду тимир суолларын хампаанньаларын ортолоругар 33-с миэстэ буолбута. 2009 сыллааҕы туругунан, TCDD хампаанньаҕа 25 593 киһи үлэлиир.
Турциятааҕы судаарыстыбаннай тимир суол хампаанньата кэккэ тимир суол хампаанньаларын уонна тимир суол көлөтүн көрөр-истэр хампаанньалар аахсыйадарын бас билэр. Ол кини İZBAN хампаанньа 50 бырыһыан аахсыйаларын, Измир куорат куорат таһыгар сылдьар электричкаларын эпэрээтэрин бас билэр. TCDD 1994 сыллаахтан InterRail чилиэнэ.<|endoftext|>
Бүрэбиистэ
Бүрэбииста () — б.э. инн. 82 сылтан 44 сыллаахха диэри Дакия ыраахтааҕыта .
Гет-даак биистэрэ холбоһуулара.
Б.э. инн. I үйэ  бастакы аҥаарыгар гет-даактар сүрдээҕин сайдыбыттара. Атыыга-эргиэҥҥэ олоҕурбут саҥа хаһаайыстыба саҥа тиибигэр көспүттэрэ. Гириэк этностарын кытта ыкса ситимнэһиилэрэ биистэр сомоҕолоһоллоругар тиэрдибитэ. Сомоҕолоһуу иккис төрүөтэ арҕааттан уонна хотугулуу-арҕааттан күүһүрбүт кельтар, илинтэн скифтэр, бастарнар, сармааттар суоһааһыннара буолбута. Ол эрээри саамай кутталлаах өстөөхтөрө римляннар этилэр, киниэр Грецияны уонна сэриилээн  даак-гет сирдэригэр ыган кэлбиттэрэ. Бу барыта гет-даак биистэрэ Бүрэбиистэ салалтатынан сомоҕолоһоллоругар тиэрдибитэ. Кини бастыҥ көмөлөһөөччүтэ первосвященник Дэкэнэй буолбута.
Страбон Бүрэбиистэ туһунан маннык биллэрэр:
Бүрэбиистэ судаарыстыбата.
Судаарыстыба сүрүн сирэ билиҥҥи Трансильвания соҕуруу өттүгэр Орэшта хайаларыгар баара. Бу сир көмүскэнэргэ табыгастааҕа. Маны таһынан манна минераал саппааһа элбэх буолан кириэппэс туттарга үчүгэй этэ. Илин судаарыстыба кирбиитэ Буг өрүскэ тиийэрэ. Соҕуруу Страбон этэринэн Бүрэбиистэ сэриилэрэ Македония кирбиитигэр тиийэ баран кэлэллэрэ. Хотугулуу-илин Бүрэбиистэ кельтары уонна билиҥҥи Чехия сиригэр олорбут бойдар биистэрин кытта бэрт туһалаахтык сэриилэһэрэ. Страбон этэринэн итэҕэл үрдүкү чыпчаалыгар Дэкэнэй диэн киһи олорбут, бу киһи көрбүөччү уонна ыраахтааҕы бастыҥ сүбэһитэ эбит. Кинини таҥараҕа тэҥнииллэрэ үһү, винограады кэрдэн кэбиһэргэ, арыгыта суох олорорго үөрэппит.
Бүрэбиистэ ыраахтааҕылаан бүтүүтэ.
Страбон этэринэн, Бүрэбиистэни өрө туруу кэмигэр өлөрбүттэр. Сабаҕалааһын быһыытынан өрө турууну киин былаас күүһүрүүтүн сөбүлээбэт аристократтар тэрийбиитэр. Риим да тэрийбит буолуон сөп. Бүрэбиистэ өлбүтүн кэннэ судаарыстыба 4 аҥыы хайдыбыт. Бүрэбиистэ ыраахтааҕылааһынын устуоруктар үрдүктүк сыаналыыллар. Кини саҕана гет-даактар бастакы холбоммут судаарыстыбалара үөскээбит. Ол эрээри кини оҥорбут сойууһа уһаабатах уонна ордук тирэхтээх судаарыстыба кыайан буолбатах. Бүрэбиистэ өлбүтэ биир үйү буолан баран кини дьыалатын Децебал салҕаабыта.<|endoftext|>
Олимпия (Греция)
Оли́мпия () — Гириэсийэ Элида уобалаһын былыргы куората, Пелопоннес хотугулуу-арҕаа өттүгэр, Алфей өрүс уонна кини Кладеон диэн салаатын икки ардыгар сытар.
Былыргы дьоно неолит кэминээҕи саҕаттан бааллара. Афина куораттан 311 км арҕаалыы, 90 км Патртан соҕуруу уонна 21 км Пиргостан илин туһаайыынан баар. Олимпия куоракка былыргы Олимпийскай Оонньуулар төрүттэммит эбиттэр. Бу оонньуулар түөрт сыл буола буола тохтобула суох 1200 сыл курдук ыытыллыбыттар. Биһиги эрабыт 4 үйэтигэр (426 c.) христианскай Рим императора Феодосий I бу куораты уоттаппыт эбит.
2012 сыл ыам ыйын 8 күнүттэн бу куорат Дьокуускай куорат доҕордуу куората буолар.<|endoftext|>
Скандербег
Скандербег эбэтэр Георгий Кастриоти (; — ) — Кастриоти кинээчистибэ салайааччыта (1443—1468), османнары утары охсуһуу баһылыга, Албания национальнай геройа.
Сэтинньи 3 күнүгэр 1443 сыллаахха венгерскай полководец Янош Хуньяди туроктартан Ниш куораты босхолообутун кэннэ, Скандербег исламтан туораабыт уонна христианство итэҕэлин ылыммыт, ол кэннэ 300 аттаах буойуннары кытта туурактар лааҕырдарыттан куоппут. Дибру куоракка кэлэн, Албания босхолонорун иһин бастааньаҕа ыҥырбыт. Хас да хонон баран Скандербег Круяҕа киирбит уонна сэтинньи ый 28 күнүгэр албаннар кырдьаҕастара кинини Кастриоти кинээчистибэ баһылыгынан анаабыттар. Сотору буолан баран Хара Дринаҕа туроктары үлтү сынньыбыт уонна Венгрияны кытта эйэни олохтоон , Мурада II Албания Круя куоратын босхолуурга күһэйбит.
1444 сылга Венеция уонна Албания кинээстэрин кытта байыаннай- политическай сүбэлэҥ ылан Хотугу Албанияҕа партизанскай сэриини саҕалаабыт. Улахан кыайыыларын 1449 уонна 1451 сылларга ылбыт. Султан Мехмеду II кыайан 1453 сыллаахха Албанияҕа эйэни түһэрсибит.
1461 с. Скандербегы султан (падишах) Мехмед II диэн ааттаабыттар уонна Албания салайааччытынан анаабыттар.
Неаполитанскай хоруол Фердинанд I Георгий Кастриотига герцог Сан-Пьетро титулун анаабыт Рене Анжуйскай утары көмөтүн иһин. 1463 сыллаахха Скандербег папа Пий II алҕаабытынан осмааннары кытта эйэни быспыт уонна өссө улахан хоромньуну осмааннарга оҥорбут.
1468 сыллаахха кини кумахыттан (малярияттан) өлбүт. Кини өлбүтүн кэннэ Албанскай суверенитет эмиэ өлбүтүнэн ааҕыллар эбит.<|endoftext|>
Лексикография
Лексикография — лексикология салаата, тылга тылдьыттары оҥоруу теориятын уонна ньымаларын туһунан үөрэх.
Тыл сылабаарнай састаабын, туох эмэ биир сүрүнүнэн түмэн, тиһил курдук көрдөрөр кыаллыбат, биирдиилээн эрэ тылларынан хомуйан, көрдөрүөххэ сөп. Ол соругу, тылга тылдьыттары оҥорон, ситиһиллэр. Тылдьыт икки сыалга наада буолар: билим сыалыгар уонна литэрэтиирэлии тылы сүрүннүүргэ. Бастакы сыалга тылдьыт хаһан баҕарар оҥоһуллуон сөп, оттон иккискэ норуот култууратын сайдыытын тустаах кэрдииһигэр, сурук-бичик уонна уус-уран литэритиирэ үөдүйэн, литэрэтиирэлии тыл төрүттэммитин кэннэ оҥоһуллар.
Тылдьыттарга даҕаны баайын олох толору түмэн көрдөрүү хаһан да кыаллыбат. Ол тыл сылабаарнай састааба, бииринэн, олус киэҥиттэн уонна тус-туһунан араҥалара бары биир тэҥник туттуллубуттарыттан, иккиһинэн, күн аайы кэриэтэ уларыйа-тэлэрийэ турарыттан тахсар. Ол иһин, холобур, нуучча тылыгар В. И. Даль «Толковый словарь живого великорусского языка», саха тылыгар Э.К.Пекарскай «Словарь якутского языка» диэн үлэлэрин курдук бастыҥ оҥоһуулаах эрэ тылдьыттар тыл баайын ордук толору көрдөрөр кыахтаахтар.
Уопсастыба сайдыытыгар тылдьыт суолтата бэрт улахан. Киһи билиини-көрүүнү тыл эрэ көмөтүнэн ылынар, тыл эрэ көмөтүнэн өйө-санаата үүнэр. Тыл киһиэхэ ааспыты да аҕалар, ырааҕы да чугаһатар. Ол уунар көлүөнэҕэ ордук суолталаах. Тыл суоҕа буоллар, үүнэр көлүөнэ инники күлүөнэлэр үөрэйэхтэрин, өйдөрүн кыайан түргэнник ылыныа суоҕа этэ. Польша учуонайа Витольд Дорошевскай маннык суруйар: «Языкознание следует признать наукой не только общественно- исторической, но и общественно-педагогической, воспитательной, этот общественно-воспитательный аспект его наиболее ясно виден в лексикографии, главным стремлением которой… является стремление к тому, чтобы интеллектуальное развитие общества происходило в той сткепени, в какой это только это возможно…» (Дорошевский, 51). Манна тыл уопсастыбалыы көстүү быһыытынан муҥура суох иитэр-үөрэтэр күүһэ ыйыллар. Кырдьыга да, уопсастыба үүнэр көлүөнэни туох ханнык иннинэ тыл күүһүнэн иитэр. Оттон хас биирдии киһи, ордук үүнэр ыччат тылы үчүгэйдик баһылыырыгар тылдьыттар быһаччы көмөлөөхтөр. Олохтон көстөрүнэн, сайыылаах уопсастыба тылдьыта суох табыллыбат. Тылдьыт, тылга үөрэйэҕэ суох саҥа үүнэр ыччакка эрэ буолбакка, общество хас биирдии киһитигэр наадалаах. Тылдьыкка норуот үйэ-саас тухары олоҕурбут өйө-санаата эрэ көстөр буолбатах, билим, култуура саҥа ситиһиилэрэ, саҥа өйдөбүллэр эмиэ киирэллэр. Онон тылдьыт билим, техника, култуура, искусство саҥа ситиһиилэрин маассабай ааҕааччыга дөбөҥнүк тириэрдэр тоҕоостоох ыйынньык буолар.
Биһиги олохпутугар билиҥҥи кэмҥэ тылдьыт суолтата ордук үрдүк. Научнай-техническэй революция уонна национальнай барҕарыы усулуобуйатыгар уопсастыба бары араҥата киэҥ билиилээх, өй-санаа өттүнэн үрдүк култууралаах буолара эрэйиллэр. Ону ситиһиигэ оҥоһуллан тахсар тылдьыттар эмиэ улахан көмөлөөхтөр. Холобур, Витольд Дорошевскай инники ахтыллыбыт үлэтигэр: «Кроме учебников значительное влияние на средний уровень образованности общества оказывают словари, как источники, информирующие широкие круги общество о всех общественно важных научных достижениях» (Дорошевскай, 253). Уопсастыба бүттүүнүн өйө — санаата үүнүүтүгэр тылдьыт уһулуччу күүстээх. Тылдьыкка туох киирбитэ үксэ норуот бүттүүн тылыгар киирэр, оттон норуот бүттүүн туох киирбитэ киһи аайа кэбэҕэстик тиийэр, киһи барыта билэр өйдөбүлэ буола кубулуйар.
Тылдьыт ордук чугас соругунан тыл култуурата үрээһинигэр көмөлөһүү буолар. Тылдьыттар билиҥҥи кэмҥэ литэрэтиирэлии тылы сүрүннүүр сүрүн нормативнай ыйынньык суолталаахтар. Онуоха уопсастыба бүттүүн тылын култуура үрдээһинэ уонна өй-санаа өттүнэн үүнүүтэ хардарыта быстыспат ситимнээхтэр. Тыл култуурата үрдээһинэ уопсастыба өй-санаа өттүнэн үүнүүтүн түмүгэ буолар. Оттон тыл култуурата үрдүүрүн иһин үлэлээһин, тыл туһугар кыһамньы, литэрэтиирэлии тыл улам тупсан иһэрин ситиһии-боччумнаах уопсастыбалыы сорук. Тылдьыттары оҥоруу — ол соругу толоруу биир сүрүн көрүҥэ.
Тылдьыттары оҥоруу урукку да өттүгэр, билигин даҕаны үгүс үтүө холобурдар бааллар. Холобур, нуучча лексикографията XIII үйэ бүтүүтүттэн саҕаланар историялаах "Филин. В. И. Даль. 105). Ол иһигэр В. И. Даль 53 сыл устата үлэлээн, «Толковый словарь живого великорусского языка» диэн 200 тыһ. тыллаах билигин алтыһын тахсан туттулла сылдьар аатырбыт тылдьыта оҥорбута. Нуучча тылыгар тылын ахсаанынан бу саамай улахан тылдьыт уонна билиҥҥэ диэри нуучча норуотун олоҕун көрдөрөр энциклопедия курдук сыаналанар. 1950—1965 сс. «Словарь современного русского литературного языка» диэн нуучча литературнай тылыгар урут оҥоһулла илик улахан, 17томнаах академическай тылдьыт тахсыбыта. Тылдьыт 120тыһ. тахса тыллаах. Оҥорбут автордар Ленинскэй бириэмэйэни ылбыттара. Билигин Нуучча тылын үнүстүүтүгэр ити тылдьыты эбии тупсаран, иккистээн таһааран үлэлииллэр. Нуучча лексикографиятыгар атын даҕаны үгүс үчүгэй үлэлэр, ол иһигэр нууччалыыттан омуктууга эбэтэр онуоха төттөрү тылбаастыыр тылдьыттар, бааллар.
Урукку ССРС түүрдүү тыллаах норуоттарыттан кыргыз лексикографията ситиһиилээх. Онуоха улахан үлэлэринэн К. К. Юдахин эрэдээктэрдээх «Русско-киргизкий словарь» уонна эмиэ ити ааптар оҥорбут «Киргизко-русский словарь» диэн буолаллар. «Киргизко-русский словарь» 40 тыһ. тыллаах уонна, саха тылыгар Э. К. Пекарскай тылдьытын кэриэтэ, эмиэ кыргыз норуотун тылын баайын толорутук түмэн көрдөрөрүн таһынан, бу норуот олоҕун-дьаһаҕын, култууратын, историятын кэпсиир киэҥ ис хоһоонноох. Үлэтин иһин К. К. Юдахин 1968 с. Государственнай бириэмийэ лауреата буолбута.
Арҕааҥҥы тыллартан тылдьыттары оҥорууга Францияҕа, Англияҕа, Голландияҕа, Данияҕа, Польшаҕа уо.д.а дойдуларга элбэхтик үлэлииллэрэ биллэр. Туттуулла сылдьар тылдьыттартан ордук улаханнара «Оксфордский словарь» диэн аангылыйалыы тылга аҕыс хас үйэни хабан оҥоһуллубут тылдьыт 400 тыһ. кэриҥэ тыллаах, 26 томнаах, барыта 16.000 сирэйдээх (Касарес) уонна кэлин эбии туомнар тахса тураллар.
Туһаныллыбыт литирэтиирэ:.
1)Антонов Н. К. Саха тылын лексиката. Дьокуускай.1984
2)Афанасьев П. С. Саха билиҥҥи тыла. Лексикология. Үөрэнэр кинигэ. Дьокуускай: Саха государственнай ун-тын изд-та, 1996<|endoftext|>
Омонимия
Биир тыл элбэх суолталаныытыттан омоним тыллары араарар наада. Ол курдук биир тыл тус-туҺунан суолталара ис хоҺооннорунан бэйэ-бэйэлэриттэн ситимнээх эбит буоллахтарына тугунан да ситимнэспэт олох атын-атын өйдөбүллэр биирдик этиллэр түбэлтэлэрэ баар буолар.
Холобур: ас (аҺылык) уонна ас (киҺи баттаҕа), мооньоҕон (кус арааҺа) уонна мооньоҕон (сир аҺын арааҺа), саас (дьыл кэмэ) уонна саас (туох эмэ дьаптала), өл (собо иҺэ) уонна өл (өлөн хаал).
Маннык тыллар этиллиилэрэ төҺө да биирин иҺин, ис хоҺооннорунан туох да ситимнэрэ суоҕун быҺыытынан тус-туҺунан тыллар курдук көрүллэллэр. Атыннык эттэххэ, тыл биир кэлимэ этиллиитэ эрэ бииринэн быҺаарыллыбат, суолтатынан эмиэ биир кэлим буолуохтаах. Оттон, холобур, ас (аҺылык) уонна ас (баттах) диэн тыллары тугунан да ситимнээн өйдүөххэ табыллыбат. Онон бут ус-туҺунан тыллар биирдик этиллиилэрэ.
Биирдик этиллэр тус-туҺунан тыллары о м о н и м н а р дэнэр.
Омонимнар ис хоҺооннорунан сыҺыана суох тыллар этиллиилэрэ түбэспиччэ сөп түбэсиҺиитинэн үөскүүллэр. Онон омонимнары төрүттэринэн олох атын-атын дьон биир араспаанньаламмыттарын кытта тэңниэххэ сөп.
Омонимнар хас биирдиилэрин суолталарын тус-туҺунан көруллэр. Холобур, ас (аҺылык) уонна ас (баттах) диэннэри ылыаҕың. Бастакы омоним түөрт суолталаах: 1. АҺылык. Аста астаа . 2. Үүнээйи сиэнэр чааҺа. Хортуоппуй аҺа. Бурдук аҺа. 3. Искэн ириңэтэ. Кутургуйа аҺа. 4.(көспүт суолта) ТуҺа. ӨҺөспүттэн ас тахсыа суоҕа.Оттон иккис омоним соҕотох суолталаах: киҺи баттаҕа.
Тылдьыттарга омонимнар алфавитынан бииргэ түбэҺэллэр. Ону ааҕааччы арааран өйдүүрүн наадатыгар хас биирдии тыл сыыппаранан нүөмэрдэнэн бэриллэр.
Омонимныы буолуохтарын сөп биир да, атын-атын да саңа чаастарыгар киирэр тыллар: иит (киҺини-сүөҺүнү) уонна иит (сааны) – иккиэн туохтуурдар, уол (уол оҕо) уонна уол (быҺаҕас түс) – бастакыта аат тыл, иккиҺэ туохтуур. Биир саңа чааҺыгар киирэр омонимнары сорохтор лексическэй, оттон атын-атын саңа чаастарыгар киирээччилэри морфологическай омонимнар диэн ааттыыллар.(Будаков39-40)
Саха тылыгар биир тыл уларыйбакка эрэ атын-атын саңа чаастарын суолталарыгар туттулуута баар: тыын (Тыыным кылгыыр – аат тыл; Дириңник тыын – туохтуур), тоң (Тымныыга тоң – туохтуур; тоң ас – даҕааҺын), алҕас (АлҕаҺы оңор – аат тыл; Алҕас тыл – даҕааҺын; Алҕас эт – сыҺыат). Биир тыл маннык атын-атын саңа чаастарын суолталарыгар туттуллуута тус-туҺунан тыл курдук көрүллэр, онон л е к с и к о – г р а м м а т и ч е с к а й омонимнар (атыннык, конверсия омонимнар) үөскүүллэр (будаков 40)
Дьиңнээх омонимнартан ураты үгүстэр өссө омоформалар, омографтар, омофоннар диэннэри араараллар.
О м о ф о р м а л а р диэн тыллар, олохторунан буолбакка, хайа эмэ биир түптэринэн сөп түбэсиҺиилэрэ ааттанар. Холобур: көмүс (аат тыл төрүт падеҺа) уонна көмүс (көм туохтуур холбуу туҺаайыыта), өрүскэ (өрүс диэн аат тыл сыҺыарыы падеҺа) уонна өрүскэ (даҕааҺын), суоллар (аат тыл элбэх ахсаана) уонна суоллар (суолун туохтуур билиңңи кэмин биир ахсааңңа 3-с сирэйин түбэ) уо.д.а.
О м о г р а ф т а р - атын-атыннык этиллэр эрээри биирдик суруллар, а.э. суруллууларынан сөп түбэсиҺэр, тыллар: айыы (тугу эмэ айан оңоруу) уонна айыы (мурун й дорҕоонунан саңарыллар: үгэҺи, сиэри кэҺии), хайыы (тугу эм, холобур, тымныыттан харыстаан тугунан эмэ тулалааҺын), уонна (ситим тыл, бастакы сүҺүөҕэр охсуулаах).
О м о ф о н н а р – тус-туҺунаннык суруллар гынан баран биирдик этиллэр тыллар. Холобур: бас (театральнай термин, баас диэн саңарыллар) уонна баас (туох эмэ бааҺа). Омофоннар, дьигинэн, дьиңнээх омонимнар бэлиэлэрэ бэлиэлээхтэр (этиллиилэрэ биир). Суруллуулара тус-туҺунана орфографияттан тутулуктаах. Онон тыл лексическэй тиҺилин иҺинэн көрөр буоллаха омофоннары дьиңнээх омонимнартан араарар табыллыбат.
Омонимнар үөскүүллэригэр тус-туҺунан тыллар этиллиилэрин сөп түбэсиҺиитэ икки сүрүн төрүттээх:
1.Тыл фонетическай тиҺилин историческай уларыйыыта, Холобур, былыргы тюрк тылыгар аш (аҺылык), сач (баттах), ач(арый) уонна санч (үтүрүй, антах ас) диэн атын-атыннык этиллэр тыллар тыл фонетическай тиҺилигэр тахсыбыт уларыйыылар түмүктэригэр саха тылыгар бары биирдик этиллэр буолбуттар. Ол иҺин билигин биҺиги ас диэн түөрт омонимы араарабыт:
ас 1 (аҺылык) ,
ас 2 (баттах),
ас 3 (арый),
ас 4 (үтүрүй).
2.Атын омуктар тылларыттан ылыныы. Холобур, нууччаттан киирэр тыллар саха бэйэтин тылларын кытта биирдик этиллэллэриттэн омонимнар үөскүүллэр. Холобур, таас (хайа боруодата) уонна таас (иҺит) – бастакы төрүт саха тыла, кэнникитэ нууччалыы «таз» диэнтэн, туус (аска тутар тума) уонна туус (хаарты хараҕа) – бастакы төрүт саха тыла, кэнникитэ нууччалыы «туз» диэнтэн, буут (киҺи-сүөҺү миэстэтэ) уонна буут (ыйааҺын мээрэйэ) – бастакы тыл төрүт сахалыы, иккис нууччалыы «пуд» диэнтэн.
Атын-атын тыллар этиллиилэрин түбэспиччэ сөп түбэҺиититтэн ураты омонимнар биир тыл тус-туҺунан суолталарын ыккардынааҕы ситимнэрэ умнуллуутуттан эмиэ үөскүүллэр. Холобур, сахаҕа атах оньуутугар туттуллар туос диэн тылы (уон икки туоска кылыйыы) билигин ким даҕаны хатың туоҺун кытта ситимнээн өйдөөбөтө буолуо. Оттон атах ооньуутун олуга бастаан ааттанарыгар хатың туоҺуттан ааттаммыта улахан мунааҕа суох: былыр атах ооньуутугар хатың туоҺун бэлиэ оңостоллоро эбитэ буолуо. Ол гынан баран билигин ол умнуллубут. Онон бу икки тылы омонимнар курдук көрөр табыгастаах: атах ооньуутугар туос диэн тыл, хатың туоҺун өйдөбүлүн кытта ситимин сүтэрэн, аңардас атах ооньуутун олугун эрэ курдук өйдөнөр буолбут.
Омонимнар тылдьыттарга ордук толору көстөллөр.
Туhаныллыбыт литирэтиирэ:.
Антонов Н.К. «Саха тылын лексиката» , якутск 1984с.
Афанасьев П.С. «Саха тыла. Лексикология»
Васильев Г.М. «Нууччалыы сахалыы поэтическай тылдьыт» 1976с. Дьокуускай
Харитонов Л.Н. «Нууччалыы-сахалыы тылдьыт», якутск 1968-1970с..<|endoftext|>
Метафора
Метафора , холуйуу, холооһун – тугу эмэ туохха эмэ холуйан этии, биир сүрүн поэтическай троп ( көр) тылы, тустаах суолтатыгар буолбакка, атыны холуйууга «көһөрөн» туттуу; биир барамайы атын ханан эрэ маарынныырынан солбуйан, кубулдьутан, холуйан этии. Холуйуу норуот тылын дьүһүннүүр кырааскатыгар мэлдьи дэлэй. Күнү – көрөр диибит ( харахтаахха холуйан), этиҥи – этэр диибит (тыыннаахха холуйан), сүрэҕи – төлөннөөх диибит (умайарга холуйан). Итинник бытовой «дьиэ эргин» метафоралар хас саҥардах ахсын көстөллөр.
Норуот поэзиятыгар, холобур, таабырыҥҥа холуйуу формата бэрт хойуу. «Сир анныгар итии болгуо сытар үһү» диэн эһэни таабырынныыллар. Эһэ – итии болгуо икки маарыннаһаллара диэн иккиэн суостаахтар, кутталлаахтар эрэ. «Ийэтэ иҥэрсийэн хаалбыт, оҕото ойон хаалбыт ( саа, буулдьа)» – бу эмиэ бэркэ мындырдаан, таабырын үгэһинэн, соруйан муннаран холуйуу.
Метафора айылҕаҕа, олоххо – туохха барытыгар маарыннаһар өрүттэри булан көрүүгэ төрүттэнэр. Кини икки суоллаах: судургу, боростуой метафора – биир этииттэн, биир холооһунтан оҥоһуллар (холобур, Эллэй «Таба» диэн ырыатыгар табаны «баай кыраай манньыага», «туундарам туллуга», «кыраһам көмүһэ» диэн холуйтуур); метафора иккис суола тэнийбит холуйуу диэн ааттанар. Холобур, В. Маяковскай «Хабарҕа хайдарынан» диэн сруйуутугар бэйэтин поэзиятын сэбилэммит сэрии күүһүгэр киэҥник тэнитэн холуур:
"Сэрии парадын курдук"
"страницаларбын тэнитэн"
"Кэрийэн көрөбүн"
"строкаламмыт фронум кэккэтин."
"Хоһооннорум бэлэмнэр"
"снаряд буолан"
"эстэргэ,"
"Кыайан-хотон"
"албан аакка тиксэргэ."
"Поэмаларым,"
"сыыспат тэргэн буоланнар,"
"Сыалларын кыҥаан"
"кирийэн тураллар."
"Ордук биһирэммит"
"сэрии сэбин"
"туһаайан,"
"Рифма"
"Сытыы сабылатын"
"өрө уунан"
"Ох тыл кавалериятын"
"Охсуһууга көтүтэн,"
"Кимэн-кэйэн,"
"кэтэн киирэргэ"
"бэлэм,"
"Бу сүүрбэ сылга"
"кыайыы-хотуу тутан кэлбит,"
"Бу ситэ толору сэбилэммит"
"бары сэрииби,"
"Бүтүн аан дойду пролетарията,"
"барытын,"
"Бүтэр тиһэх лииһигэр тиийэ"
"эйиэхэ аныыбын"
Сорох метафора айымньы бүтүннүүтэ буола тэнийэн, поэтическай айымньы ис хоһооно барыта улаҕалаах, хос өйдөбүллээх, метафорическай майгыннанар (М. Горькай «Буурҕаһыта», П. Ойуунускай «Тимир көлөтө», Эллэй «Кытыйата»). Метаморфическай айымньылар саха норуотун тылынан поэзиятыгар эмиэ көстөллөр («Ыарҕа ырыата», «Бөх чабычаҕын ырыата» уо.д.а.). [Г.Васильев. Русско-якутский поэтический словарь. Якутск.1976]
Метафора – тылы, этиини барамайдар маарыннаһыыларыгар эбэтэр тэҥнээһиҥҥэ олоҕуран көһөрөн туттуу.
Туһаныллыбыт литирэтиирэ:
1)Бурцев, А.А., Федоров, И.С. Русско-якутско-английский словарь литературоведческих терминов / А.А. Бурцев, И.С. Федоров. – Якутск : Изд-во Якутского госуниверситета, 2008.142с
2)Васильев Г. Русско-якутский поэтический словарь. Якутск.1976<|endoftext|>
Фотосинтез
Фотосинтез диэн үүнэйилэр бэйэлэригэр аһы оҥорорун ааттыыллар. Ол химическай процесс күн уотунан углекислай гаастан саахардарга кубулутар. Үүнээйи эрэ буолбакка, бактериялар, тэллэйдэр уонна протистар фотосинтеһы тутталлар. Фотосинтез сиргэ олох баарыгар биир олус тутаах буолар. Үүнэйи барыта кэриэтэ онтон тутулуктаахтар.
Фотосинтез араастык барыан сөп, ол гынан баран уопсай бэлиэлээхтэр.<|endoftext|>
Утяшева Ляйсан Альбертовна
Ляйса́н Альбе́ртовна Утя́шева (, ; 1985 сыл, бэс ыйын 28, Раевскай, Башкирскай АССР төр.) — Арассыыйа спортсменката, художественнай гимнастикаҕа үтүөлээх маастар, хас да төгүллээх Арассыыйа уонна аан дойду күрэхтэһиилэрин кыайыылааҕа, Европа алта төгүллээх кыайыылааҕа, хамаанданнан ааҕыыга Европа чөмпүйүөнэ (2002 с) . 2001/02 с. Аан дойду Кубогун кыайыылааҕа, 2002 с. Балтия уонна Тутулуга Суох Дойдулар Сойуустарын эдэр ыччаттарын күрэхтэһиитин кыайыылааҕа. Тэлэбиисэргэ биэрии ыытааччыта, спорт комментатора, ТНТ хаанаалга «танцы» диэн шоу ыытааччыта.<|endoftext|>
Новгород кодекса
Новгоро́д кодекса («Новгородская псалтырь», ордук итэҕэмтиэтик ааҕыллар тиэкиһинэн ) — Русь былыргы кинигэ (2000 сылга булуллубута).  75, 76 уонна 67 саалым чааһа былыргы славянныы тылынан суруллубут толору тиэкис псалымнаах.
Түөрт сирэйдээх липовай дуоскаттан  турар  (церами), стилос көмөтүнэн суруйарга анаан буосканан хахтаммыт.  Стратиграфическэй, радиоуглероднай уонна палеографическэй көрдөлүүрэнинэн, буоска кодекса XI үйэ маҥнайгы чааһыгар тутталлара, баҕардыы X үйэттэн саҕалаан буолуо, онон Руська саамай былыргы кинигэннэн ааҕыллар күнэ-дьыла 1056-1057 сылларга суруллубута  чуолкайдык биллэр Остромирова евангелиятыттан хас да уонунан сыл улахан.
История открытия.
1973 сылтан ыла В.Л.Янин академик салайыытынан новгородскай археологическай экспедицията<|endoftext|>
Кедрин Дмитрий Борисович
Дми́трий Бори́сович Ке́дрин (1907 с тохсунньу 22 күнэ, Берестово-Богодуховскай рудник — 1945 с. балаҕан ыйын 18 күнэ, Москуба уобалаһа) — нуучча сэбиэскэй бэйиэтэ, тылбаасчыт. Сүрүн идэтинэн — суруналыыс.
Кедрин поэзиятын уус-уран дьоҕура, киэҥ диапазоннаахтык сытыы кылгас сатирическай хоһооннортон масштабтаах историческэй поэмаларга дылы суруйуута лирика, эпос, драма ньыматын туһанарын уратыта — монолог уонна диалог көрүҥүнэн суруллубут, оруолунан толоруллар лирика, ырыа, номох фольклор уонна. Кедрины талааннаах норуодунай-поэтическай тылынан айымньы салҕааччыларыттан уонна толкуйдаан таһаарааччыларыттан биирдэстэринэн ааҕаллар.<|endoftext|>
Уотсон Эмма
Э́мма Шарло́тта Дюэ́р Уо́тсон (англ. "Emma Charlotte Duerre Watson"; род. 15 апреля 1990, Мезон-Лаффит, пригород Парижа, Франция) — британия киноактрисата уонна фотомодель.
Гарри Поттер киинэтигэр Гермиона Грейнджер оруолун  ооньоон биллибитэ , Дэниел Редклиффтыын уонна Руперт Гринныын бииргэ уһуллубута. Эмма бу оруолу 1999 c. 9 сааһыгар ылбыт.Бу инньинэ кини оскуола туруоруорууларын кыттыылааҕа.Бу туруорууларга кыттыыта киниэхэ элбэх наҕарааданы аҕалбыт уонна 10 млн элбэх
Ол таһынан "Балетные туфельки" диэн киинэҕэ уһуллубута.2007 с. тохсунньу ыйга ВВС көстүбүтэ.
Ону тэҥэ Эмма принцесса Горошинканы "Приключения Десперо" персонаһын саҥалаабыта.
2009 с. Эмманы гиннесс рекордун кинигэтигэр саамай улахан хамнастаах дьахтар актер диэн киллэрбиттэр.
2009 с. үрдүк рангалаах дипломатической представительынан анаабыттара.<|endoftext|>
Чуумпу Дон
«Чуумпу Дон» — Михаил Шолохов 4 туомнаах роман-эпопея. 1—3 томнар 1925 сылтан 1932 сылга диэри суруллубуттара. 1928—1932 сс «Октябрь» сурунаалга бэчээттэнэн тахсыбыта. 4 том 1940 сылга бүтэриллибитэ, «Новый мир» сурунаалга  в 1937—1940 сс бэчээттэнэн тахсыбыта.
XX үйэтээҕи нуучча литературатыгар саамай суолталаах айымньыларыттан биирдэстэринэн буолар,Бастакы аан дойдутааҕы сэрии кэмигэр дон хаһаактарын  киэҥ олохторун понораматын уруһуйдуур, революция кэминээҕи түбэлтэлэр уонна Россияҕа Граждансай сэрии уруһуйданар.<|endoftext|>
Фердинанд де Соссюр
Фердина́нд де Соссю́р (,1857 с. сэтинньи 26 күнэ , Женева —1913 с. олунньу 22 күнэ) — Швейцария тыл үөрэхтээҕэ, Женева лингвистическэй оскуолатын саҕалааһыныгар семиология уонна структурнай лингвистика төрүттэрин укпут. Фердинанд де Соссюру элбэхтик XX үйэ лингвистика  "аҕатынан" ааттыыллара уонна кини идеялара улахан суолталаах сабыдыалы ууран, бүтүн XX үйэ гуманитарнай санааларыгар структурализм төрүттэниитигэр көҕүлээбиттэрэ.
Ф. де Соссюр сүрүн үлэтэ — «Курс общей лингвистики» ().
«Курс общей лингвистики».
«Курс общей лингвистики» Соссюр өлбүтүн кэннэ үнүбэрсиэттээҕи лекцияларын матырыйаалларын туһанан Шарль Балли уонна Альберт Сеше көмөтүнэн 1916 сылга тахсыбыта. Балли уонна Сеше сорох өттүнэн хос ааптардарынан ааҕыллыахтарын сөптөр тоҕо диэтэр Соссюр маннык кинигэни таһаарыам дии санаабата уонна бэчээттээччилэринэн тутулугар да ис хоһоонугар да элбэх киллэриллибитэ.(биһиэхэ биллэр Соссюр лекцияларын сурунуутугар сиһилии элбэҕэ суох, баҕар, биллэн турар, кини бииргэ үлэлэһэр дьонун кытта санаатын үллэстэрэ буолуо.<|endoftext|>
Кастриоти, Доника
Доника Кастриоти (алб. Andronika (Donika) Kastrioti, төрөөбүтүнэн "Arianiti-Muzaka"; 1428—?) — албаан дворянката, Албания национальнай дьоруойа Скандербег ойоҕо.
Биографията.
1428 сыллаахха Влера куорат таһынааҕы Канина кириэппэскэ Георгий Арианити уонна кини бастакы ойоҕо Мария Музаки дьиэ кэргэннэригэр төрөөбүтэ.
1451 сыллаахха муус устар 21 күнүгэр Георгий Кастриотига (Скандербекка) ойох тахсыбыт. Кинилэр ыал буолбуттарын түмүгэр икки улахан, биллиилээх аймах доҕордуу сыһыаннара бөҕөргөөбүт, ону сэргэ православия таҥаратын дьиэтэ Фиери куораттан аҕыйах биэрэстэлээх сиргэ турар "Ardenica Monastery" манастыырга дьайар кыаҕа улааппыт. Доника бииргэ төрөөбүт балта Ангелина Сербия салайааччыта, өлбүтүн кэннэ Сербиятааҕы православнай таҥара дьиэтигэр сибэтиэйгэ тэҥнэммит Стефан Бранкович ойоҕо этэ.
Осман импиэрийэтэ Албанияны сэриилээн ылбытын кэннэ, Кастриотилар Италияҕа көспүттэрэ. Онно тиийэн Неаполитания королевствотыгар дворян титулун ылбыттара. Ону сэргэ кинилэргэ Галатинатааҕы Сан-Пьетроҕа феодаллыы сир, оттон Лечче провинция Солетотугар -- община биэрбиттэрэ. Кинилэр суос-соҕотох уоллара Гьон Кастриоти II Лазар Бранкович диэн Серб деспотиятын салайааччытын кыыһын Ирен Бранкович Палеологу ойох ылбыта.
Доника Кастриоти 1505 сыллаахха (сорох чахчыларынан 1506 сыллаахха) Испанияҕа өлбүтэ. Билигин Албания хас да куоратыгар кини аатын сүгэр уулуссалар бааллар.<|endoftext|>
Иик
Иик () — киһи, кыыл-сүөл бүөрүн көмөтүнэн үөскэтэр убаҕаһа, экскремен көрүҥэ.
Иик киһи-сүөһү бүөрүгэр хаан фильтырданарын, этигэр-сиинигэр баар уута мустарын уонна секреция түмүгэр үөскүүр. Бүөргэ үөскээбит иик анал тымыр устун хабахха киирэр. Ол кэннэ эмиэ анал тымырдарынан таһырдьа тахсар.<|endoftext|>
Варваризм
Варваризм – чопчу ханнык эрэ норуот тылын уларытан, атын норуот тылын холобуругар олоҕуран саҥа тылы, тыл кэккэтин айыы. Варваризм атынтан киирбит лексика саамай баһыламматах корүҥүнэн буолар. Үксүгэр истилистическэй сыаллаах «олохтоох колорит», эбэтэр «аныгы муода ирдэбилигэр» олоҕуран туттуллар.
Кэм хардыытынан варваризм туһаныыттан тахсыан уонна умнуллуон сөп, эбэтэр анал чопчу ханнык эмит эйгэ тыла, (профессионализм, сленг) – билиҥҥи «хакер», «пейджер», эбэтэр дьон бары туттар тыллара буолар: («зонтик», «информация»). Сурукка-бичиккэ варваризмы туттууга төрүт тылтан ылыллыбыт эбэтэр саҥа тыл быраабылатынан оҥоһуллубут графическай киэргэтиитэ, графическай формата бүтүн хаалыан сөп ( холобур, иккис  түгэҥҥэ «риелтер» уонна «риелтор» иккиэн сөбүнэн ааҕыллаллар).
Нуучча тыла грек, татар уонна да атын омук тылларын кытары силбэһиитин түмүгэр элбэх ахсааннаах варваризм тыллар олохсуйан хаалбыттар. Оннук грек омук тылыттан "церковь, икона, диакон," онтон татар омук тылыттан "кушак, армяк, сундук" уо.д.а.  Онтон саха тыла нуучча тылын кытары алтыһыытын түмүгэр сүнньүнэн күннээҕи олоххо-дьаһахха чугас, кэпсэтии тылыгар үгүстүк туттуллар тыллар киирбиттэрэ уонна олор үгүстэрэ, нуучча литирэтиирнэй тылыттан буолбакка, олохтоох гуобардартан кэлэллэрэ. Онтон өрөбөлүүссүйэ кэнниттэн уопсастыбаннай олох уларыйыытынан, сурук үөдүйүүтүнэн, үөрэх тэнийиитинэн, култуура, билим сайдыытынан, тиэхиникэ тарҕаныытынан сиэттэрэн, нуучча тылыттан саха тылыгар, дьиэ эргиннээҕи өйдөбүллэри бэлиэтиир тыллар эрэ буолбакка, элбэх уопсастыбаннай-бэлитиичэскай, научнай-техническай тиэрминнэр, абстрактнай өйдөбүллэри бэлиэтиир тыллар киирдилэр уонна киирэ тураллар. Нууччаттан ылыныы билигин тыл тылга быстах сабыдыалын эрэ курдук өйдөммөт, саха литирэтиирнэй тылын салгыы үүнүүтүн көрдөбүлүнэн буолла.
Нууччаттан киирбит тыллары маннык холобурдарга көрүөххэ сөп:
1.      дьиэ эргиннээҕи тыллар ("ас-үөл, иһит-хомуос, таҥас-сап" "уо.д.а. ааттара): чэй, соркуой, чохоон, саахар, сыпсы, ырбаахы, байбары, холуоһа, хоруоҥка, чөмчүүк, дуомат, хаарты, дьыбаан, быраат, сыбаат, баһыыба, дорообо" "уо.д.а.;"
2.      тутууга, сэпкэ-сэбиргэлгэ сыһыаннаах тыллар: "ампаар, бабаарына, сарай, кириэппэс, мэндиэмэн, соппулуот, боруок, устуруус, долоту, лаппаарыйа, күөбүл, чыскы, кынчаал, хомуут, сыалыйа, буоһа уо.д.а.;"
3.      атыы-эргиэн тыллара: "баһаар, маҕаһыын, сыана, ороскуот, суот, дьарбааҥка, буут, муунта, киилэ, манньыат, солкуобай, харбаас уода;"
4.      сир оҥоһуутугар, үүнээйигэ сыһыаннаах тыллар: "бааһына, сонуок, эбиэс, сэлиэһинэй, куолас, мэкиинэ, хортуоппуй, лууҥка, кирээдэ, суха, боромньу, булуук, миэлиҥсэ, чочунаах, моруоска, дууп, сибэкки уо.д.а.;"
5.      сүөһү иитиитигэр сыһыаннаах тыллар: "боруода, бостуук, пиэрмэ, кириэс, дууһа, ырай, аат, дьаабал, аалтаар уо.д.а.;"
6.      эмп тыллара": эмтиэкэ, луохтуур, врач, биэлсэр, бэрэбээски, дьуот, бороһуок, уоспа, тиип, кириип уо.д.а.;"
7.      уопсастыбаннай-бэлитиичэскэй олох тыллара: "государсвто, общество, былаас, уобалас, нэһилиэк, кылаас, рабочай, буржуазия, партия, съезд, пленум, былаан, суут, чыын, быраап, наҕараада, дэбиэринэс, баппыыска, хамыыһыйа, председатель уо.д.а.;"
8.      үөрэх, култуура тыллара: "оскуола, кинигэ, хаһыат, буукуба, паарта, уруок, кулууп, биэчэр, концерт, дакылаат, лекция, театр, артист уо.д.а.;"
9.      билим, тиэхиникэ тиэрминнэрэ: "математика, физика, химия, биология, астрономия, космос, атом, молекула, клетка, ядернай, радиоактивнай, конструктор, эскаватор, кыраан, автомат уо.д.а."
10.    абстрактнай өйдөбүллэри бэлиэтиир тыллар: "бириэмэ, сыал, чиэс, суобас, абыычай, састаап, толкуй, доруобуйа, балаһыанньа, матыып, оруол, образ уо.д.а."
Варваризм тылы саҥа тылынан солбуйар үксүгэр кыаллыбат, ол эрэн сорох түгэҥҥэ туһаныахха сөп. Ардыгар чопчу билим ааттарын тиэрмин быһыытынан ыллахха, кинилэри уларытар наадата суох. Онтон атын өттүттэн көрдөххө, уус-уран тыл ыраас буоларын туһугар мээнэ, наһаа наадата суох варваризмнары туттубат тоҕоостоох.  Сүнньүнэн уус-уран литирэтиирэҕэ сыһыаннаах, тоҕо диэтэр сорох варваризмнар  тыл кэккэтигэр атыннык, туоратык иһиллэллэр, тыл хомоҕойун, этии иһиллиитин (ассонанс, коссонанс) буортулууллар. Ол гынан баран сорох варваризмнары суруйааччылар анаан, бэйэлэрин айымньыларыгар тугу эрэ бэлиэтии, күүскэ этэ сатаан, тутталлар.
Ханнык баҕарар литирэтиирнэй тыл устуоруйатыгар варваризм өлгөмнүк киирбит, туттуллубут уонна тыл ыраас буоларын туһугар киирсибит кэмнэрэ бааллар. Сорохтор уус-уран тылы өрө тутар дьон омук култууратын форматын баһылаабыттарын туһунан этэллэр; Атыттар – бу бөлөхтөр бэйэлэрэ култуурнай айар улэнэн дьарыктаныылара (холобур, XVIII үйэ бастакы аҥарыгар нуучча дворянствота варваризмы күүскэ уонна өлгөмнүк туттан киирэн барбыта, онтон XVIII үйэ иккис аҥарыгар ону утары охсуһуу саҕаламмыта). Бу кэмнэр солбуһан хатыланыылара дойдуга уопсай бэлитиичэскэй кэм кэрдииһинэн быһаарыллар. Оннук биир саамай варваризм үөдүйэ сылдьыбыт кэмэ Петр I салайан олорбут сылларыгар буолбута. Ыраахтааҕы хараҕар омук тылларын туттуу кини эрэпиэрмэлэрин өрө тутуу курдук көстөрө. Онтон омук тылын туттартан аккаастаныы былааһы утары барыы курдук ааҕыллара. Петр I уонна кини кэргэнэ Екатерина I өлбүттэрин кэннэ нуучча тылын варваризмтан ыраастааһын үлэтэ барбыта. Бу үлэни көҕүлээччилэртэн биирдэстэрэ историк В.Н. Татищев буолар, ол эрэн бу хайысхаҕа дьиҥнээх уларыйыылар «броновщина» эпохата бүппүтүн кэннэ буолбуттара.<ref>Антонов Н.К. Саха тылын лексиката. – Дьокуускай, 1984.<ref><|endoftext|>
Историзм
Историзм - өлгөмнүк туттуллар тыллар ортолоругар хаһан эрэ туттулла сылдьыбыт, ол эрэн билигин умнууга хаалбыт, дьон туттубат буолбут тыла. Ол эбэтэр, историзмнар диэн эргэрбит, кэм хардыытын түмүгэр туттуллууттан тахсыбыт барымталар, өйдөбүллэр ааттара. Былыргыны бэлиэтиир тыллар саҥа тылынан солбуллубаттар, онон литирэтиирэҕэ, ордук этногыраапыйаҕа уонна былыргы олоҕу көрдөрөр айымньыларга, киэҥник туттуллаллар.
Эргэрбит тыллар олох сайдыытын түмүгэр, саҥа көстүүлэр, өйдөбүллэр, дьиэ-уот маллара, таҥас-сап баар буолубутугар айыллыбыттар. Онтон кэм-кэрдиис түмүгэр туттуллууттан тахсыбыттар.
Эргэ кинигэлэри хаһыстахха, эргэрбит тыллар бэйэлэрэ «олоро», туттулла сылдьыбыт кэмнэрин көрдөрөллөр. Саха тылыгар, холобур", симиир" диэн былыр кымыһы кутан, ыҥыырга баанан илдьэ сылдьар сүөһү тириититтэн оҥоһуллар иһит билигин суох, онон аата даҕаны былыргы курдук күн аайы туттуллубат. Ити курдук өрдөтөөҕүгэ дылы туттуллубут "кинээс, кулуба, ородобуой" курдук тыллар билигин кэпсэтиигэ үгүстүк туттуллубаттар, литирэтиирэҕэ эрэ ордук көстөллөр.
Саха тылыгар былыргыны бэлиэтиир тыллар араҥалара киэҥ. Холобур: "сири иһит, ымыйа, хамнатар, бэһиэйэх, кытыйа, атыйах, сыма, аҕараан, барча, лыыба, мыаннарык, сыппа, оноолоох сон, кылдьыы (киэргэл), былаайах, сулуу, суорумньу, мэнэрик уо.д.а."
Эргэрбит тыллары ылбаҕайа суох сылабаарга киирэллэр. Үксүгэр эргэрбит тыллары маннык бөлөхтөргө наардыылар:
·     Дьон тиитулун этиигэ: "боярин, граф, князь, дворянин;"
·     Дьон дуоһунаһын этиигэ: "приказчик, городовой, упрядник;"
·     Административнай ааттар: "уезд, волость, околоток;"
·     Былыргы таҥастар ааттара: "кафтан, камзол, жупан, кокошник уо.д.а."
·     Харчы идинииссэтин ааттара: "грош, алтын, полушка;"
Ылбаҕай сылабаарга киирбэттэрин да иһин, сорох эргэрбит тыллар кэпсэтии тылыгар киириэхтэрин сөп. Ону тэҥэ эргэрбит тыллар өлгөмнүк уус-уран литэрэтиирэҕэ кэпсэнэр кэми кырдьыктаахтык, итэҕэтиилээхтик ойуулуурга туттуллаллар. Ол эрэн былыргыны бэлиэтиир тыллар ылбаҕай слабаарнай састаапка иккистээн төннүөхтэрин сөп. Оннук төннүү урукку олохтон туох эмэ саҥалыы эргилиннэҕинэ буолар. Кэнники сылларга уопсастыба өйө-санаата уларыйан, норуот төрүт култууратыгар, тылыгар тардыһыы саҥалыы күүһүнэн, урут умнууга баран испит сиэр – туом, үгэс, итэҕэл, мифология өйдөбүллэрэ иккистээн тиллэн эрэллэр. Онон сиэттэрэн билигин үгүс эргэрбит (сүнньүнэн былыргыны бэлиэтиир) тыллар литирэтиирнэй тылга туттуллуулара саҕаланна. Холобур, "улуус, арчы, арчылаа" курдук тыллары литирэтиирнэй тылга бигэтик төнүннэрии диэххэ сөп. Итинник үгүс сахалыы уус-уран оҥоһук, тэрил, таҥас-сап, ас-үөл аата саҥалыы эргиллэр. Христианскай итэҕэлгэ сыһыаннаах тыллар тарҕаныылара эмиэ кэҥээн иһэр.
Лиэксикэ араҥаларын эргэриитэ дьонтон эмиэ улахан тутулуктаах. Уопсастыба тыл сайдыытын уонна үүнэр көлүөнэ өйө-санаата төрөөбүт тылынан олоҕурарын хааччыйбат буоллаҕына, төрүт тыл кэхтиигэ киирэр. Оннук кэмнэргэ лиэксикэ эргэриэ, сүтүө да суох өттүлэрэ умнууга, симэлийиигэ бараллар. Ол иһин тыл эргэриитин, кэхтии кэмигэр буолбакка, төрүт тыл иннин диэки сайдар, бэйэтин лиэксикэ тиһилин салгыы чочуйан тупсарынар кэмигэр ылан быһаарыллыахтаах.
Былргыны бэлиэтиир тыллар үөскээһиннэрэ, тыл бэйэтин иһинээҕи төрүтүнэн буолбакка, олох уларыйыытынан төрүөттэнэр. Олоххо туох эрэ туттуллуута эмиэ уурайар. Кэлиҥҥи 60-с, 70-с сыл устатыгар саха урукку олоҕуттан умнуллубут, хаалан, сүтэн эрэр элбэх. Ол түмүгэр үгүс ахсааннаах тыллар туттуллуулара уурайан, былыргыны бэлиэтиир тыллар араҥаларыгар көстүлэр. Оннук араҥа киэҥ. Онтон быстах маннык бөлөхтөрү ыйыахха сөп:
1.      Дьиэҕэ-уокка сыһыаннаах тыллар: "биллэрик" (киирэр ааны утары орон), "үгэх" (оһох кэннинэн үүт уурар сир), "холорук" (таҥара долбуура), "сатанах" (таҥас ыйыыр сарадахтардаах баҕана), "кыраада" (уот иннинэн титирик долбуур), "хоро" (уокка күөһү ыйыыр мас)
2.      Урукку иһит-хомуос аата: "кытах" (улахан, киэн мас иһит), "көҕүөр" (кымыс кутар тирии иһит), "матаарчах" (сүөгэй кутар туос иһит), "саар ыаҕас" (баак курдук туос иһит), "түктүйэ" (тугу эмэ уган хам тигэр кыра туос иһит), "удьаа" (мас хомуос), "олгуй" (олус улахан күөс);
3.      Киһи сүөһү миэстэлэрин ааттара: "кыабака" (киһи өрөҕөтүн кииниттэн аллараата, сүөһүгэ кэлин өттө), "көҥүрэй" (ис көҥдөйүн өттүк, таас уҥуоҕун ыкка ардынааҕыта), "ыһыаччы" (сүһүөх уҥуохтар холбоһууларын тутар кытаанах силгэ), "бэстээҕэ, оҕолооҕо" (сүөһү атаҕын иҥиирдэрин ааттара), "маҥырыыра" (ынах сүөһүгэ араарыллара);
4.      Уруурҕаһыы тыллара: "бэргэн ("улахан кийиит кыра кийииккэ), бадьа (кыра кийиит улахаҥҥа), "күрэ балыс" (күтүөккэ кэргэнин балта), "ходоҕой" (кэргэнниилэр ийэлэрэ уонна дьахтар аймахтара бэйэ бэйэлэригэр);
5.      Уопсастыбаннай олох тыллара: "дьаһаах" (күндү түүлээҕинэн түһүк), "ородобуой" (тыа сирин олохтоох салалтата), "чаччыына" (кыра кинээс, нэһилиэк баһылыгын солбуйааччы), "куортук" (кинээс солотун бэлиэтиир туспа кынчаал), "дайыымпа" (нолуок төлөбүрүгэр иэс), "буор түҥэтик" (ходуһаны үүнүүтүн көрбөккө үллэстии), "кумалаан" (нэһилиэк иитимньтигэр барбыт киһи), "нэктэл кулут" (кирдээх, мара үлэни толороооччу), "энньэ" (эргэ сүктэр кыыс дьонуттан илдьэ барар баайа), "сулуу" (кэргэн ылааччы кэргэнин дьонугар биэрэр баайа).
Историзмнары саастарга араараллар: сүүсчэ сыллаахтар ("смерд, боярин, братина)," уонча сыллаахтар ("нэпман, ликбез, продналог)."<|endoftext|>
Метонимия
Метонимия – хоһуйан этии (троп) биир сүрүн көрүҥэ; кубулутан, халбарытан ааттааһын; барамайы, көстүүнү сирэйинэн буолбакка, кини өйдөбүлүн атын тылынан, этиинэн хоһуйан биэрии. Холобур, саха норуотун поэзиятыгар «сылгы, ынах үөрэ үөскээтэ» диэн сирэйинэн этэри «үрүҥ түүлээх үөрдүстэ, хара түүлээх ханыыласта» диэн хоһуйуллар, эбэтэр судургу «элбэх аттаах дьон, баайдар, дьадаҥылар мунньуһуннулар» диир оннугар «алтан иҥэһэлээх аарыгырда, тимир иҥэһэлээх тигистэ» диэн метонимическай обраһынан этэллэр. Метонимия барамайы, көстүүнү бүтүн бэйэтин ааттыыр оннугар кини ала-чуо бэлиэтинэн быстах чааһынан ааттаан, онон уопсай өйдөбүлүн, уопсай уобараһын биэрэр.
Холобур:<br>
"Харсар хаастаах,"<br>
"Хамсыыр кыымнаах,"<br>
"Хара харах,"<br>
"Ханна бааргын?"<br>
"Үс ыыстык уһуктара"<br>
"Бороҥуй муннуктан"<br>
"Киниэхэ сыылбыттар,"<br>
"Хаанынан кытаран..."<br>
Бастакы холобурга – тапталлаах кыыс, иккискэ суостаах үс бандьыыт уобарастаналлара көстөн турар.
Метафораттан метонимия атын: бастакынан «кэриэтэ», «дылы», «курдук» тыллар көмөлөрүнэн тэҥнээһиҥҥэ (сравнение) кубулутуохха сөп, оттон метонимия оннук кубулуйбат, судургу этиллэр, көннөрү аат курдук ааттанар. [Г.Васильев. Русско-якутский поэтический словарь. Якутск.1976]
Метонимия – барамайы, көстүүнү сирэйинэн буолбакка, кини өйдөбүлүн атын тылынан, этиинэн хоһуйан биэрии.
Туһаныллыбыт литирэтиирэ:
1) Бурцев, А.А., Федоров, И.С. Русско-якутско-английский словарь литературоведческих терминов / А.А. Бурцев, И.С. Федоров. – Якутск : Изд-во Якутского госуниверситета, 2008.142с
2) Васильев Г. Русско-якутский поэтический словарь. Якутск.1976<|endoftext|>
Этимология
Этимология — грек тыла, тылбааһа «"ис дьиҥ, тыл сүрүн суолтата"» уо.д.а. тылтан тылбаастаатахха «"тыл, үөрэх, анаарыы"» — тыл үөскээбит төрдүн үөрэтэр лингвистика салаата (үксүгэр морфеманы) буолар. Ону тэҥэ тыл үөскээбит төрүтүн быһаарарга туттуллар чинчийии ньымата. Этимология диэн өйдөбүлгэ өссө тыл үөскээбит дьиҥнээх төрдүн үөрэтиини, билиини өйдүүбүт. Холобур, "тэтэрээт" диэн тыл үөскээбит төрдө грек омук тыла. Ону кытта этимологияҕа тыл дьиҥ үөскээбит олоҕо өйдөнөр.(Холобур, тэтэрээт греческай этимологиялаах, итэҕэтиилээх этимологиятын эт, о.э. үөскээбит версиятын — быһаччы этимон).
«Этимология» тиэрминэ былыргы философ-стоиктар ортолоругар үөскээбит уонна Диоген Лаэртскай кэнники туоһулааһынынан, Хрисиппка (б.э.и.281/278—208/205) суруллар. XIX үйэҕэ диэри языкознаниеҕа «этимология» тиэрминэ «грамматика» диэн тыл суолтатыгар тутуллуон сөбө. Былыргыларга бастакы суолтата- дьиҥ туһунан үөрэх. (см. Исидор Севильский (ок. 560—636) — энциклопедия «Этимологии» en:Etymologiae). Этимология наука иннинээҕи этаба кэпсииринэн, Былыргы Грецияҕа өссө ἐτυμολογία.тиэрмин үөскүү илигинэ, тыл үөскээбит төрүтүн билии боппуруостара көтөҕүллүбүттэрэ. Предмет аата төһө үчүгэйдик ис дьиҥин сырдатарын Гераклит Эфесский (544—483 гг. до н. э.) анаарбыта. Кэлин Платон (428/427—348/347 до н. э.) «Кратил» кэпсэтиитигэр (диалогар) (др.-греч. Κρατύλος) айылҕаттан аата хайдаҕын: айылҕатын аатынан ааттанарын дуу эбэтэр киһи аат таларын дуу анаарбыта. Кини этимологияҕа көрүүлэрэ, сабаҕалааһыннара төһө да кэнэн курдугун иһин, XVIII—XIX үйэлэр лингвистэрин үгүс идиэйэлэрэ сэҥээриини ылбыттара. Античноска этимология грамматика сорҕотун быһыытынан көрүллэрэ, онон грамматистар дьарыктаналлара. Оччотооҕуга бэйэтин кэмин тылын устуоруйатын чинчийбит киһинэн Рим тылын грамматиһа Варрон (биһиги эрабыт иннинэ 116—27сс.) буолар. Кини этимологияны (лат. etymologus) наука быһыытынан «тоҕо уонна туохтан тыл үөскүүр» боппуруоһун туруорбута. Холобур, lūna «луна» (ый) диэн латинскай тыл суолтатын чаастарынан арааран маннык быһаарбыта. Тыл бастакы сүһүөҕэ чааһа lū- (Варрон этэринэн lūceō «светить») туохтууртан, онтон иккис сүһүөҕэ -na (лат. nox тылыттан «ночь» түүн суолталаах [4]. Төһө да тыл уопсай научнай методологиятын быһаарыыта суоҕун да иһин, Варрон лексика устуоруйатын сайдыытыгар дорҕоон уларыйыытын тыл үөскүүр сокуонугар чугаһатан сөпкө ыйбыт. Орто үйэлэргэ методология чинчийиитигэр саҥаны арыйыы суоҕа. Орто үйэлэргэ этимология чаҕылхай киһитинэн вестготскай Испания архиепискоба Севильи, бүтэһик латинскай Церковь аҕата уонна орто үйэлэр энциклопедизмнарын төрүттээччи, «Этимологиялар» (лат. Etymologiae libri viginti) диэн үлэ автора Исидор Севильский (560—636 н. э.) буолаллар. Бу үлэтигэр Исидор Севильский этимологияҕа мал-сал суолтатын быһаараары кэлэр. Туспа тыллар этимологияларын схоластар быһаарарга холонуулара олоҕо суох уонна кэнэн этилэр. Доминика сибэтиэй органын чилиэннэрэ-Доминиканецтар — (лат. Dominicus) — бэйэлэрин орденнарын аатын этимологиялаабыттара dominicāni, «танара ыттара» диэн тылбаастаабыттара (лат. domini canes). Тэҥниир-историческай ньыма үөскүөн иннинэ Россияҕа да Европаҕа да этимология олох фантастическай характердааҕа. XVIII ү. нуучча поэта уонна филолога В. К. Тредиаковскай (1703—1769) ааҕарынан, Норвегия диэн дойду наверхия диэн тыл уларытыллыбыт формата, тоҕо диэтэххэ, географическай карта үөһэ өртүгэр сытар, Италия диэн тыл аата удалия диэн тылга маарынныыр, тоҕо диэтэххэ, бу дойду Россияттан тэйиччи сытар. Маннык үөрэхтэн Вольтер (1694—1778) этэринэн, «этимология — наука быһыытынан, аһаҕас дорҕооннор туох да, бүтэй дорҕооннор олох суолтата суохтар».
Научнай этимология Тэҥниир-историческай ньыма этимология инструменын быһыытынан хас да ньыма холбоһуутунан тыллар аймахтыы буолалларын дакаастыыр уонна тыл түҥ былыргы историятын фонетика уонна грамматика (кыра степенигэр) тэҥнэбилигэр олоҕуран булар ньыма буолбута. XVIII саҕаланыытыгар XIX сс. бүтэһиктэригэр Уильям Джонсон (1746—1794) былыргы индий тылын санскриты булуутунан уонна наука эйгэтигэр Индияттан Европаҕа диэри элбэх тыл аймахтыыларын бигэргэтиитинэн үөскээбитэ. Аймахтыы тыллар, славянскай, германскай, италийскай (аныгы романскай), кельтскай, индоиранскай уонна атын тыллар индоевропейскай, онтон биир төрүт тыл — приндоевропейскай диэн ааттаммыта. Санскрит арыллыбыта үйэ чиэппэрэ буолбутун кэннэ ньиэмэс учуонайа Франц Бопп (1791—1867) индоевропеймкай тыл аймахтыыларын олохтуур кинигэни суруйбута. Расмус Раск (1787—1832) уонна Якоб Гримм (1785—1863) ньиэмэя языкознаниетын фундаменын олохтообуттара. Август Фридрих Потт (1802—1867) индоевропейскай тыллар фонетикалара сөп түбэһиилэрин таблицаларын онорбута. Ньиэмэс төрүттээх нуучча тылын филолога Александр Христофорович Востоков (1781—1864) славянскай тылларга суолталаах арыйыылары оҥорбута[8]. Ньиэмэс учуонайа Август Шлейхер индоевропейскай тылларга сравнительнай (тэҥнээн ырытар) грамматиканы оҥоруунан дьарыктанара. Кини ааҕарынан индоевропейскай норуоттар төһөнөн дойдуларыттан (Орто Азияттан) ыраатан иһэллэр да, тыллара соччонон сымсаан, уларыйан иһэрин бэлиэтиир. Шлейхер суруйбут «Овца уонна аттар» үгэтигэр былыргы индоевропейскай тыл уларыйбыта санкритка маарынныыр. Төһө да сыыһалардааҕын үрдүнэн Шлейхер үлэлэрэ языкознание уонна этимология сайдыытыгар улахан кылааты киллэрбиттэрэ. «Тыл маһа» диэн кини идеята. Ити идея баар буолан, литовскай тылга эрдэ болҕомто уурбуттара. Ол матырыйаал билиҥҥэ диэри этимологторынан туттулла сылдьар (ордук славянскай тылы туһанааччыларынан). 19 үйэ бүтүүтүгэр 20 үйэ саҕаланыытыгар младограмматика принциптэрэ бигэргэтиллибиттэрэ. Ол слеулнугар олоҕуран тыл уларыйыытын төрдөгэр фонетическай уларыйыылар сыталлар, онтон туоратыы суох. Младограмматизм биллэр автордара: Карл Бругман (1849—1919), Герман Остхоф (1847—1909), Бертольд Дельбрюк (1842—1922), Август Лескин (1840—1916), Герман Пауль (1846—1921), Вильгельм Мейер-Любке (1861—1936), Филипп Фёдорович Фортунатов (1848—1914) уо.д.а. Этимология саҥа этаба диалектология уонна лингвистическай география ситиһиилэрин кытта сибээстээх. Онно бэйэтин кылаатын француз учуонайа Жюль Жилерон(1854—1926) киллэрбитэ. Манна кырата суох оруолу лексика семантическай хонуулара уларыйыыларын чинчийии уонна анализ, семантика уонна сирдээҕи олох малын кытта семантика сибээһин үөрэтии ылбыттара. Развитие в XXүйэҕэ этимология чинчийиитигэр структурнай принциптэри туттуунан сайдыы киирбитэ бэлиэтэнэр. Эмиль Бенвенист (1902—1976), Виктор Владимирович Мартынов (1924—2013) уонна Александр Саввич Мельничук (1921—1997) тутуһаллара. Кинилэр күүстэринэн бөлөҕүнэн лексемэ аналиһа үөрэтиллэн уонна туттуллан барбыта — семантическай, корневой, аффиксаль¬най лексико-грамматическай уо.д.а. Фонетическай сокуоннар баһыйыыларын туһунан младограмматиктар кытаанах тезистэрэ уһун кэмҥэ тутуһуллубута, ол гынан чехословацкай этимологическай оскуола бэрэстэбиитэлэ Вацлав Махек (1894—1965 сс.) көтүтүүтэ суох фонетическай сөп түбэсиһиилэртэн ураты көтүтүүлээх фонетическай сөп түбэсиһиилэр баалларын көрдөрө сатаабыта, ону фонетическай сокуоннар тастарынан, тыл тус олоҕун уратытыгар олоҕуран көрдүөххэ наадатын ыйбыта. Освальд Семереньи (1913—1996 сс.), Яков Львович Малкиель (1914—1998) и Олег Николаевич Трубачёв (1930—2002 сс.), фонетика сокуоннара сүрүн оруолу ылалларын ыйаллара.
ХХ үйэ иккис аҥара этимология наукатыгар үтүө этэ, ол чинчийиилэр кэҥээһиннэрин, саҥа ньымалары, матырыйааллары билиини, үгүс ахсааннаах этимология тылдьытын бэлэмнээһини кытта сибээстээҕэ. Славянскай тыллар этимо¬ло-ги¬че¬скай тылдьыттарын бэлэмнээһин, ону оҥорууга улахан болҕомто праславянскай лексическэй фонда реконструкциятыгар ууруллуута (Ф. Славский, О. Н. Трубачёв), праславянскай тыл толору лексигология уонна лексикография үөскээһинин төрүтэ буолбута.
Этимология предметэ — тыл фондатын оҥоруу, источниктары үөрэтии, ону кытта түҥ былыргы тыл састаабын уларытыы. Тыл историческай моделларынан бэйэтин кэмигэр уларыйар, онно тыл ис киэбэ күлүктэнэр. Этимолог, аймахтыы тыллар матырыйаалларыгар олоҕуран бу киэби булауохтаах уонна хайдах маннык аныгы көрүҥү ылбытын быһаарыахтаах. Этимология чинчийэр комплекснай ньымалааҕынан характеристикаланар. Тыл (эбэтэр тыл олоҕо) этимологиятын буларга аймахтыы тылларын кытта тэҥнэниллэр уонна биир олох тыл булуллар, кэнники кэмнэ уларытыллыбыт историческай дьапталҕата уһуллар, оччоҕо ис силиһэ уонна суолтата тахсыахтаах.<|endoftext|>
Фразеология
Фразеология ( — этии — өйдөбүл, үөрэх) — ситим тыллары үөрэтэр лингвистика салаата, ханнык эмит омук тылын ситим тылларын бөлөҕө эмиэ фразеология диэн ааттанар.
Биирдии тылы эбэтэр омук тылын тылын-өһүн баайын үөрэтэр лексикологияттан уратыта кини хас да тыллаах конструкциялары үөрэтиитэ буолар: коллокациялары, сомоҕо домохтору, өс домохторун, өс хоһооннорун уо.д.а.<|endoftext|>
Солбук (лингвистика)
Транскрипция тыл үөрэҕэр — тыл дорҕооннорун (фонема, аллофон, дорҕоон) анал бэлиэлэринэн (фонетическэй алфавитынан) чопчу көрдөрөн туран сурукка суруйуу. Лингвистика түөрүйэтигэр уонна быраактыкатыгар солбук араастык туттуллар.
Ааҕааччы төрүт тылыгар сахатытан собук иһиллиитэ.
Сахатытан солбук ханнык эмэ алфавиттан ылыллыбыт эмиэ оннук тыллаах бөлөх саҥатыттан (бу алфавитынан туттар этнос, субэтнос, ханнык-эмэ уобалас эбэтэр сэлиэнньэ олохтоохторо) анал бэлиэлэринэн тириэрдиэн сөп, атыннык эттэххэ тылы туттааччыга биитэр кини көрүҥүгэр (түөлбэ тылга, идиолектка) төрөөбүт тылын иһиллиитин сурунуу .
Ол курдук кириллица нууччалыы көрүҥэ (сороҕор ордук чуолкайдык тыаһы тириэрдэр сыаллаах элбэхтиктик көрүҥүгэр уларытыллыбыт) нуучча тылын учебниктарыгар, тыл үөрэҕэр (нууччалыы матырыйаалга олоҕуран), нуучча тылын тылдьыттарыгар ордук туттуллар. Маннык суруйуу көмөтүнэн ааҕааччылары сөптөөхтүк саҥарыы уопсай быраабылаларын (литературнай саҥа нуорматын) кытта билиһиннэрэллэр, маны тэҥэ иһитиннэрии уратыларын кытта 1) туспа тыллары, тыл ситимнэрин, буукуба, дор5оон дьүөрэлэһиилэрин 2) территория олохтоохторун, төрөөбүт тыл уонна/эбэтэр түөлбэ тылы, сааһынан уо.д.а..
Атын тылынан саҥарааччыларга (туох ханнык иннинэ алфавитно-фонетическай систиэмэ суругунан) маны таһынан саҥарыыны кытта билсиһэллэригэр табыгастаах, төрүт тылларын бэлиэлэрин көмөтүнэн суруллуутунан, Великобритания уонна США үөрэнээччилэрин уонна устудьуоннарын англискай тылынан суруллубут үөрэх тылдьытыгар солбук үксүгэр латыын (английскай) тупсарыллыбыт алфавитын көмөтүнэн, эбии устуруока үрдүнээҕи уонна уструока аннынааҕы охсуу уонна аһаҕас дорҕоон уһаабыт бэлиэлэринэн бэриллэр..
Тыл үөрэхтээхтэринэн элбэх солбук арааһа бэлиэтэнэр. Төрүт өйдөбүлү араарар бэлиэлээх саҥарыы ураты суолтата, дорҕооннору утарыта туруортаан көрүүнү фонематическэй солбук холобурдуур. Кини муҥутуур аҕыйах дорҕоон хомуурун дорҕоон холбоһугунан араарар бэлиэлээх, оннук нуучча тылтан "пал" [пал] уонна "пол" [пол], "пат" [пат] уонна "падь" [пат'] (бүтэһигэ — бүтэйдиҥи уонна бүтэһик дорҕоон сымнатыллан көрдөрүллэр) эбэтэр араастаан "булочная" диэн тылы саҥарыы [чн] уонна [шн]. Мөлтөх быһыыга фонематическай солбук кинилэргэ буолар дорҕооннор утарыта турсууларын учуоттуур. Ньиргиэрдээх-ньиргиэрэ суох пааралаах нуучча бүтэй дорҕоонноругар бу быһыы букатын тыл бүтэһигэр: маннык "чад" уонна "чат" атыылыы төрүт түһүккэ турар уонна кини солбуга [чат] көрүҥү ылынан сөп түбэһэр буолар.
Туһаныллыбыт сирдэр.
↑ Пара слов о транскрипторе. http://www.artlebedev.ru/tools/transcriptor/info/<|endoftext|>
Бэйэ бэлиэлэринэн солбуйуу (лингвистика)
Бэйэ бэлиэлэринэн солбуйуу тыл үөрэҕэр - тыл дорҕооннорун (фонема, аллофон, дорҕоон) анал бэлиэлэринэн (фонетическэй алфавитынан) чопчу көрдөрөн туран сурукка суруйуу. Лингвистика түөрүйэтигэр уонна быраактыкатыгар солбук араастык туттуллар.
Ааҕааччы төрүт тылыгар сахатытан бэйэ бэлиэлэринэн солбуйуу иһиллиитэ.
Бэйэ бэлиэлэринэн солбуйуу ханнык эмэ алфавиттан ылыллыбыт эмиэ оннук тыллаах бөлөх саҥатыттан (бу алфавитынан туттар этнос, субэтнос, ханнык-эмэ уобалас эбэтэр сэлиэнньэ олохтоохторо) анал бэлиэлэринэн тириэрдиэн сөп, атыннык эттэххэ тылы туттааччыга биитэр кини көрүҥүгэр (түөлбэ тылга, идиолектка) төрөөбүт тылын иһиллиитин сурунуу .
Ол курдук кириллица нууччалыы көрүҥэ (сороҕор ордук чуолкайдык тыаһы тириэрдэр сыаллаах элбэхтиктик көрүҥүгэр  уларытыллыбыт) нуучча тылын учебниктарыгар, тыл үөрэҕэр (нууччалыы матырыйаалга олоҕуран), нуучча тылын тылдьыттарыгар ордук туттуллар. Маннык суруйуу көмөтүнэн ааҕааччылары сөптөөхтүк саҥарыы уопсай быраабылаларын (литературнай саҥа нуорматын) кытта билиһиннэрэллэр, маны тэҥэ иһитиннэрии уратыларын кытта 1) туспа тыллары, тыл ситимнэрин, буукуба,дор5оон дьүөрэлэһиилэрин 2) территория олохтоохторун, төрөөбүт тыл уонна/эбэтэр түөлбэ тылы, сааһынан уо.д.а..
Атын тылынан саҥарааччыларга (туох ханнык иннинэ алфавитно-фонетическай систиэмэ суругунан) маны таһынан саҥарыыны кытта билсиһэллэригэр табыгастаах, төрүт тылларын бэлиэлэрин көмөтүнэн суруллуутунан, Великобритания уонна США үөрэнээччилэрин уонна устудьуоннарын англискай тылынан суруллубут үөрэх тылдьытыгар солбук үксүгэр латыын (английскай) тупсарыллыбыт алфавитын көмөтүнэн, эбии устуруока үрдүнээҕи уонна уструока аннынааҕы охсуу уонна аһаҕас дорҕоон уһаабыт бэлиэлэринэн бэриллэр. .
Тыл үөрэхтээхтэринэн элбэх солбук арааһа бэлиэтэнэр. Төрүт өйдөбүлү араарар бэлиэлээх саҥарыы ураты суолтата, дорҕооннору утарыта туруортаан көрүүнү фонематическэй солбук холобурдуур. Кини муҥутуур аҕыйах дорҕоон хомуурун дорҕоон холбоһугунан араарар бэлиэлээх, оннук нуучча тылтан "пал" [пал] уонна "пол" [пол], "пат" [пат] уонна "падь" [пат'] (бүтэһигэ - бүтэйдиҥи уонна бүтэһик дорҕоон сымнатыллан көрдөрүллэр) эбэтэр араастаан "булочная"  диэн тылы саҥарыы [чн] уонна [шн]. Мөлтөх быһыыга фонематическай бэйэ бэлиэлэринэн солбуйуу кинилэргэ буолар дорҕооннор утарыта турсууларын учуоттуур.  Ньиргиэрдээх-ньиргиэрэ суох пааралаах нуучча бүтэй дорҕоонноругар бу быһыы букатын тыл бүтэһигэр: маннык "чад" уонна "чат"  атыылыы төрүт түһүккэ турар уонна кини солбуга [чат] көрүҥү ылынан сөп түбэһэр буолар.<|endoftext|>
Ономастика
Онома́стика (ὀνομαστική) — грек омук тыла, анал ааттары үөрэтэр тыл үөрэҕин салаата, тылбааһа ааты табан биэрии ускуустубата. Кини тыл төрдүн эбэтэр атын тыллары кытары уһуннук алтыһыы түмүгэр үөскээбит. Кыараҕас өйдөбүлгэ араас тииптээх анал аат бөлөҕүн, ономастическай (онимическай) лиэксикэни үөрэтэр. Ол курдук, ономастиканы үөрэтэр предметинэн о́ним (анал аат), тылы атын тыллартан арааран чопчулуурга аналлаах.
Синонимнар.
Ономастика — эргэрбит тиэрмин, аат үөскээбит төрүтүн уонна суолтатын үөрэтэр. Билигин туттуллубат.
Ономатология — анал ааттары үөрэтэр тыл үөрэҕин салаата.
Ономатолог (ономаст) — анал ааттары чинчийэр, дьарыктанар киһи.
Ономасиология (ономатология) (англ. onomasiology) — чопчу предмет (мал-сал) эбэтэр көстүү ааттарын чинчийэр тылы үөрэтэр салаа.
Топономастика — эргэрбит, ол гынан баран литэрэтиирэҕэ туттуллар анал аат быһаарыыта.
Ономастика хайысхалара.
Антропонимика
Дьон анал ааттарын чинчийэр билим ("Пётр Николаевич Амехин, Иван Калита, Игорь Кио, Рюрик") .
Астронимика
Космическай эбийиэктэр эбэтэр туспа халлааны сырдатар эттиктэр ааттарын үөрэтэр. ("Күн, Ый, Юпитер, Галлей кометата, Веста кыра планета (астероид), Церера карлик планета, Толиман эбэтэр Сириус") сулустары, "Данобол" (астероидтары о.д.а. кометалары) үөрэтэр.
Зоонимика
Кыыл уонна кинилэр ааттарын үөрэтэр билим. "(Холобур", "Шарик, Баһырҕас, Доҕор, Суолдьут, Аргыс, Бөтөс, Чолбон, Сындыыс").
Карабонимика
Хараабыллар, суудуналар уонна катердар ааттарын үөрэтэр. Холобур, («"Аврора"», «"Варяг"», «"Бородино"», «"Память Меркурия"» уо.д.а.). Эрдэ киллэриллибит наутонимика уонна каронимика тиэрминнэргэ утары тиэрмини Г. В. Алексушин киллэрбит.
Космонимика
Куосмас куйаарын ааттара — сулустар, галактика, билимҥэ ылыныллыбыттарын уонна норуокка ааттанарын("халлаан сиигэ, Плеяда, Андромеда Галактиката") космонимика анаалыстыыр. Космоним тиэрмини субу-субу астрониму синонима быһыытынан туттуллар.
Хрематонимика
Материальнай култуура предметтэр анал ааттара («"Орлов"» "алмаас, Дюрандаль батыйа, Гамаюн пушка") хрематонимики үөрэҕин эбийиэктэрэ буолбуттара.
Табаар аатын уонна дьон практическай дьайыытын, үлэтин-хамнаһын уонна атын түмүктэрин үөрэтэр. Холобур, "парфюмонимнар" — парфюмернай бородууксуйалар ааттара ("Chanel, J’adore, Lauren"), "чоконимнар" — сакалааттар ааттара («"Кара-Кум"», «"Метелица"», «"Ласточка"»).
Теонимика
Таҥаралар уонна пантеоннар анал ааттара ("Стрибог, Зевс").
Топонимика
Топонимика географическай эбийиэктэр анал ааттарын үөрэтэр, холобура ("Россия, Хара муора, Новгород, Невскай проспект, Ловать өрүс, Байкал күөл, Куликовскай хонуу," ономастикаҕа топонимнар диэн ааттаналлар.
Эргонимика
Дьыалабыай дьон холбоһуктарын ааттарын үөрэтэр. Холобур,"эмпоронимы" — маҕаһыыннар ааттара, "фирмонимнар" — пиирмэлэр ааттара. Манна парикмахерскайдар, баардар, кэпиэлэр, бильярднай кулууптар, благотворительнай тэрилтэлэр уо.д.а. ааттара киирсэллэр.
Этнонимика
Этнонимика норуоттар уонна биистэр ааттарын үөрэтэр.
Ономастика пуунсуйалара.
Ономастическай чинчийиилэр норуоттар эмиграцияларын, суолларын, урукку олохторун булууга көмөлөөхтөр, тыл, култуура, урукку тыл туруга уонна диалектара уратыларын билэргэ көмөлөөхтөр. Анал ааттары үөрэтии тиэрдии уонна харыстааһын көмөтүнэн улахан суолталанар. Анал аат бэйэтин суолтатын этимологическай суолтата сүтэр да кэмигэр харыстанар — тус предмети бэлиэтиир ыйааҕынан — о.э. ол тыл атын тылын кытта сибээстиир сатаммат (холобура, скииптэр курдук өрүстэр ааттара нуучча тылыгар «Дон», финно-угорскай «Москва», «Волга» уо. д.а.).
Анал ааттар бигэ туруктаах буолуулара устуоруйаҕа биллэр тыл өрөбөлүүссүйэтин кэмигэр эрэ буолбакка, атын тыл тылы солбуйарыгар эмиэ тутуллар. Онон этимологическай быһаарыы көмөтүнэн тыл характерын, бастакы олоҕун быһаарар кыахтанабыт.
Ономастиканы үөрэтии Арассыыйаҕа В. В. Виноградов аатынан нуучча тылын үнүстүүтүн уонна А. М. Горькай аатынан Урааллааҕы судаарыстыбаннай үнүбэрситиэтин топонимика араҥатын чинчийэр биир бөдөҥ научнай оскуолата таһаарар, «Вопросы ономастики» диэн бүтүн Арассыыйатааҕы сурунаалга бэчээттэнэр.<|endoftext|>
Быта уга
Быта уга (, ) — көнөтүк турар элбэх умнастаах "Rosaceae" кэргэҥҥэ киирэр сэппэрээк.
Быта уга — киэҥ сиргэ үүнэр көрүҥ. Ареалын сүрүн өттө Илин Сибиири уонна Уһук Илини, Алтаай-Сайаан уобалаһын, Орто Азия хайаларын, Монголияны, Кытайы уонна Японияны хабар.<|endoftext|>
Дыргыл
Дыргыл (, ) — от үүнэйилэр уустара, кэргэҥҥэ киирэр, ууска 55 көрүҥ баара биллэр.
Ботаническай ойуулааһын.
Элбэх сыллаах от үүнээйи, 30—75 см үрдүктээх сэппэрээк.<|endoftext|>
Хаас кэйиҥэтэ
Хаас кэйиҥэтэ (, ) — оччо үрдүгэ суох элбэх сыллаах от үүнээйи, кэргэҥҥэ, ууска киирэр, Хотугу полушарие олохтооҕо. Өрүс кытылларыгар, хонууларга уонна суол кытыытыгар көстөр.<|endoftext|>
Өтөх ото
Өтөх ото (, ) — элбэх сыллаах оттор уустара, биитэр "Labiatae" кэргэҥҥэ киирэр. Евразияҕа тарҕаммыт, сорох көрүҥнэрэ Хотугу Америкаҕа көспүттэр. Сорох көрүҥнэрэ үрдктүк сыаналанар эмтээх от быһыытынан биллэллэр.
Тарҕаныыта.
Уус ареала  — Ближний Восток, Европа, Киин Азия, Сибиир. Үүнэр сирэ — өрүс кытыллара, хонуулар, сыһыылар; өтөхтөр, бөх тоҕор сирдэр, аппалар, эргэ карьердар. Туойдуҥу-кумах, азотунан баай сири сөбүлүүр.<|endoftext|>
Турантай
Турантай (, , ) — элбэх сыллаах от үүнээйилэр уустара, кэргэҥҥэ киирэр. Ууска 10—13 көрүҥ киирэр, Хотугу полушарие умереннай зантыгар үүнэллэр.<|endoftext|>
Гагаузия
Гагау́зия, Гагауз сирэ эбэтэр Гагау́з Ери́, докумуоҥҥа АТО Гагаузия (, ) — Молдавия соҕуруу өттүгэр баар автономия. Гагаузтар олохтоох ахсааныттан 50 % ордук сирдэригэр, референдум түмүгэр автономияны утарбатах нэһилиэнньэлээх пууннарга тэриллибитэ.<|endoftext|>
Тюркияҕа 2016 сыллааҕы от ыйынааҕы байыаннай путч
Тюркияҕа от ыйын 15-16 күннэригэр буолбута. Түрк сорох байыаннайдара байыаннай переворот оҥорон Анкараҕа, Стамбулга, Мармариска уонна Малатьеҕа хонтуруолу ыларга соруммуттара. Быһылаан от ыйын 15 күнүгэр, киэһээ саҕаламмыта, бу кэмҥэ Тюркия президена Реджеп Тайип Эрдоган дьиэ кэргэнин кытта Мармариска отельга сынньана сыппыт. Эрдоган отельга саба түһүөхтэрин иннинэ куотан биэрэн от ыйын 16 күнүгэр Стамбулга, өрө туруу хам баттаммытын кэннэ кэлбитэ.
От ыйын 16-гар түүн уонна күнүс Анкараҕа F-16 истребителлэр президент дыбарыаһын уонна парламент дьиэтин буомбалаабыттара. Сарсыарда өттүгэр ити объектары таанкалар штурмалаабыттара. Ону тэҥэ путчистар Стамбуллааҕы, Анкаратааҕы международнай аэропортары, Стамбулга Босфорскай пролив нөҥүө күргэлэри, Анкараҕа бас партия дьиэтин, араас судаарыстыбаннай сулууспа дьиэлэрин, телекомпаниялар офистарын бас билбиттэрэ. Национальнай чуҥнуур тэрилтэ дьиэтигэр уот турбутун туһунан биллибитэ. Сотору кэминэн путчистар телевидение нөҥүө армия Генштаба дойдуга былааһы ылбытын, байыаннай балаһыанньа уонна комендантскай чаас киллэриллэрин эппиттэрэ. Эрдоган ол кэмҥэ былдьамматах телекомпания нөҥүө путч сокуоннайа суоҕун эппитэ, кинини өйөөччүлэри барыларын уулуссаҕа тахсалларыгар ыҥырбыта. Дьон ону истэн уулуссаҕа тахсан путчистарга былааһы ылалларыгар туорайдаһан барбыта. Путч кэмигэр дойду кыраныыссалара сабыллыбыттара, Греция армиятын толору байыаннай бэлэмҥэ киллэрбитэ, бу НАТО историятыгар аан бастаан биир чилиэн атын чилиэни утары дьааххаммыта, армиятын сэриилэһэргэ бэлэмнээбитэ. Аан дойду салалталара путч дойдуга былааһы былдьыырга соруммутун утарарын биллэрбитэ. Дойду полицията, армиятын сороҕо, будун уонна духовенство Эрдоган диэки буолан путчистар былааһы кыайан туппатахтара, авиациялара суулларыллыбыта, сорохторун миэстэлэригэр өлөртөөбүттэрэ, аҕыйах киһи вертолетка олорон Грецияҕа куоппута. Ол кэннэ 9 тыһыынча киһини былаас путчка кыттыбыттарыгар уорбалаан тутуталаабыта. Путч кэмигэр үс сүүсчэкэ киһи өлбүтэ, балтараа тыһыынча бааһырбыта, куораттар уулуссалара саахалламмыттара.
Сигэнии: Википедия.<|endoftext|>
Гаевой Анатолий Иванович
Гаевой Анатолий Иванович — Саха сиригэр мүөттээх ыҥырыаны иитэр, бу дьарыгы тарҕатыынан дьарыктанар, мүөтүн саха мүөтэ диэн ааттаан атыылыыр урбаанньыт.
Атыылыыр: саха мүөтэ, маточнай үүт, пыльца, прополис.
Гаевой Анатолий Иванович 1984 сылтан тигээйини иитэр. Өрөспүүбүлүкэ уонна дойду дьаармаркаларын кыайыылааҕа. 2000 сыллаахха Сибиир уонна Уһук Илин регионнарын икки ардыларынааҕы быыстапкаҕа кыһыл көмүс мэдээли ылбыта. Германия уонна Таиланд тигээйиһиттэригэр биллэр. Бүтэһик 12 сыл Саха сиринээҕи гериатриятын киинин оҥорон таһаарар аһынан-үөлүнэн хааччыйар. Анатолий Иванович оҥорор мүөтүнэн уҥуох ыарыыларын, астманы, дисбактериоһы, куртах бааһын, гастриты эмтииллэр. Саха мүөтүн сүрүн уратыта араас оттон оҥоһуллара (ньээм от, талах, дөлүһүөн, ньургуһун, уҥуохтаах отон, уулаах отон, биэ эмиийэ, моонньоҕон, сугун, хаптаҕас, кучу уо.д.а.) Саха мүөтэ түмүллүүтэ (концентрацията) бэрт буолан олус туһалааҕынан биллэр, кини Арассыыйа соҕуруутуттан ылыллыбыт мүөттэн улахан уратылаах. Тоҕо диэтэххэ саха тигээйилэрэ кылгас кэм иһигэр түмүүлээх мүөтү кыстаары түргэнник хомуйа охсоллор. Ол иһин саха мүөтэ ферменнарынан, аминокислоталарынан, микроэлеменнарынан баай.
Сигэнии: http://khabexpo.ru/13f/gai.htm<|endoftext|>
Птицин Виктор Яковлевич
Птицин Виктор Яковлевич (1936 с. ыам ыйын 4 күнүгэр Ленинградка төр.) — РФ, САССР ускуустубатын үтүөлээх диэйэтэлэ, Саха сирин комсомолун бириэмийэтин лауреата, үлэ бэтэрээнэ.
Уерэ5э:
Н. Римскай-Корсаков аатынан Ленинградтаа5ы консерватория иьинэн музыкальнай училище (1960), «дирижер-хормейстер» специальноьынан консерватория, факультативынан: опернай-симфоническай отделениены уонна композицияны (1965).
Деятельность:
С 1965 г. работал в Якутском музыкальном училище.
С 1965—1977 гг. заведовал дирижерско-хоровым отделением.
Организатор и руководитель известных в 60-70-е годы хоровых коллективов музыкального училища, исполнивших в Якустке произведения Г. Свиридова; «Казнь Степана Разина» Д. Шостаковича, хоровые произведения С.Рахманинова, И. С. Баха и многое другое. Создал в Музыкальном училище вокальный ансамбль «Лирика», получивший известность в 1965—1969 гг.
С 1977 по 1995 гг. работал главным хормейстером Якутского музыкального театра (с 1991 г. — Государственного театра оперы и балета), является постоянным членом Художественного Совета театра. С его участием поставлено более 40 оперных спектаклей. Во многих спектаклях выходил в качестве дирижера.
В 1979 г. создал Хоровую капеллу театра, выступавшую на разных концертных площадках г. Якутска и пригородов, в районах республики. Одним из первых в России коллектив исполнил «Литургию святого Иоанна Златоуста» П. Чайковского, кантаты: «Иоанн Дамаскин» С.Танеева, «Москва» П. Чайковского.
Активный участник в качестве хормейстера и главного хормейстера Дней якутской литературы и искусства в гг. Москва-Ульяновск (1982), в городах Сибири и Дальнего Востока; в Якутии Дней литературы и искусства Тувинской АССР (1971), Казахской ССР (1974), России (1987).
Создатель, художественный руководитель и дирижер хора ветеранов войны и труда г. Якутска, с которым исполнено более 800 концертов (1965—1995), ансамбля песни и танца «Сарыал» (1969—1974); художественный руководитель Якутской городской общественной филармонии (1967—1977). Был основателем и руководителем хоровых коллективов ИФФ ЯГУ (1967—1977), Геологического управления, клуба авиаторов им. Ю. Гагарина и др.
Долгое время был председателем республиканского хорового общества (1967—1977), Ассоциации хорового пения республики при Музыкальном обществе (1990—1994). Возглавлял жюри многочисленных фестивалей, конкурсов, смотров республики, был главным дирижером и хормейстером сводных хоров и оркестров республиканских мероприятий и т. д.
Автор ряда публикаций, рецензий и статей по проблемам развития хоровой музыкальной культуры республики, более сотен хоровых обработок русских и якутских народных песен и песен мелодистов республики, хоровых и инструментальных сочинений, песен разных жанров.
Член союза театральных деятелей РС (Я), Союза композиторов РС(Я).
Награжден медалями «За трудовую доблесть», «Житель блокадного Ленинграда», «Борцу за мир», «50 лет Победы в Великой Отечественной войне 1941-14945 гг.», «60 лет Победы в Великой Отечественной войне 1941-14945 гг.», почетными знаками ВЦСПС «За достижения в самодеятельном искусстве», «Отличник Всероссийского музыкального общества», «50 лет ЯАССР», Почетными грамотами Президиума Верховного Совета ЯАССР, ОК КПСС, ОК ВЛКСМ и др.<|endoftext|>
Васильев Семен Гаврильевич
Родился 13 сентября 1930 г. в Бэрийинском наслеге Усть-Алданского района ЯАССР.
После службы в армии с 1954 г. работал инструктором в районном Доме культуры. Не имея специального образования хормейстера, повышал свою квалификацию обучаясь на курсах хормейстеров. В 1963 г. по приглашению И.И. Артамонова приехал работать в Наяхинский Дом культуры и организовал народный хор, в состав которого вошли колхозники и интеллигенция наслега. Хор много гастролировал по республике, стал дипломантом, лауреатом зональных смотров в Иркутске (1967, 1973), Москве (1975) и т.д. В 1966 г. хору присвоено звание «народный».
В репертуаре хора песни: П.И.Чайковского, М.Глинки, Ф.Шопена, Б.Александрова, Я.Френкеля, Я.Колмановского и др.
С.В. Васильев вывел самодеятельное хоровое искусство на всероссийский и всесоюзный уровень и воспитал, известных в республике хормейстеров В.С. Парникова, С.С.Гоголеву, И.И.Готовцева, Т.З.Никифорову, К.З.Третьякову и др.
Наяхинский хор – участник Дней культуры и искусства в Москве, Ульяновске. Башкирии(1972, 1982).
В 1995 г. администрацией Наяхинского наслега (глава М.П.Винокурова) создан Музей хорового искусства, который является единственным в республике, где освещена история, развития хоровых коллективов района и республики. В республиканских конкурсах хоровых коллективов вручается премия имени С.Г. Васильева.
Избирался депутатом Наяхинского наслежного совета, член бюро РК КПСС, правления Республиканского хорового общества, председатель районного общества, делегат II Всероссийского съезда хорового общества в Москве.
Награжден орденом Трудового Красного Знамени, Почетной грамотой Президиума Верховного Совета ЯАССР.<|endoftext|>
Чжан Цзиган
Чжан Цзиган (Zhang Jigang, 張繼鋼; Кытай Шаньси куоратыгар 1958 сыллаахха ахсынньы 25 күнүгэр төрөөбүт) — Кытай аатырбыт хореограба, КНБА (Кытай народнай-босхолуур аармыйатын) Сүрүннүүр бэлитиичэскэй салалтатын иһинэн үлэлиир ансаамбыл сүрүн хореограба, генерал-лейтенант. 2008 сыллаахха Кытайга ыытыллыбыт Олимпия Оонньууларын үөрүүлээх быһыыга-майгыга аһыллыыларын уонна сабыллыыларын тэрийээччитэ. "Тыһыынча илиилээх Гауньинь" ("Тысячерукая Гуаньинь") туруоруунан киэҥник биллибитэ.<|endoftext|>
Дэнни Бойл
Дэ́ниел (Дэ́нни) Бойл (англ. Daniel «Danny» Boyle, 1956 сыллаахха Великобритания Манчестер куоратыгар төрөөбүтэ) — киинэ режиссёра, продюсер. 2012 сыллаахха Лондоҥҥа ыытыллыбыт сайыҥҥы Олимпия Оонньууларын үөрүлээх быһыыга-майгыга аһыллыытын туруорбута.<|endoftext|>
Туманов Иосиф Михайлович
Иосиф Михайлович Туманов (дьиҥнээх араспаанньата — Туманишви́ли; 1909—1981) — сэбиэскэй артыыс, тыйаатыр уонна маассабай туруоруу биллиилээх режиссера, уһуйааччы. ССРС народнай артыыһа (1964). Сталин аатынан иккис истиэпэннээх бириэмийэ лауреата (1950). 1980 сыллаахха Москваҕа ыытыллыбыт олимпия сайыҥҥы оонньууларын үөрүүлээх быһыыга-майгыга аһыллыытын уонна сабыллыытын сүрүн туруорааччыта.
Олоҕо уонна айар үлэтэ.
И. М. Туманов 1909 сыллаахха тохсунньу 2 (15) күнүгэр Тифлис (билиҥҥитэ Тбилиси) куоракка төрөөбүтэ.
Сыанаҕа 1923 сыллаахтан оонньоон барбыта. Ю. А. Завадской салайар драматическай куруһуогун ситиһиилээхтик бүтэрбитэ (1929). Завадской Театр-студиятын артыыһынан үлэлии сылдьан (1925—1932) хас да сүрүн оруолга оонньообута. 1933—1934 сыллардаахха — үлэһит дьон Москватааҕы уус-уран театрын сүрүн режиссёра; 1934—1936 сыллардаахха — Саҥа театр режиссера.
1936 сылтан режиссуранан дьарыктанар, 1938—1946 сыллардаахха — К. С. Станиславскай аатынан Опера тыйаатырын сүрүн режиссера (1941 сылтан — К. С. Станиславскай уонна Вл. И. Немирович-Данченко ааттарынан музыка Москватааҕы академическай тыйаатыра). 1946—1953 сыллардаахха — оперетта Москватааҕы тыйаатырын салайааччыта.
1953—1961 сыллардаахха — А. С. Пушкин аатынан драма Москватааҕы академическай театрын сүрүн режиссера. 1961 сылтан сийиэс Кириэмиллээҕи дыбарыаһын сүрүн режиссера, ону сэргэ 1964—1970 сыллардаахха — Улахан театр сүрүн режиссера.
1951 сыллаахтан ГИТИСка уһуйааччынан үлэлээбитэ. 1965 сыллаахтан профессор. 1970 сыллаахтан — ГИТИС режиссура хаапыдыратын сэбиэдиссэйэ.
И. М. Туманов 1981 сыллаахха от ыйын 8 күнүгэр өлбүтэ. Москваҕа Ваганьковскай кылабыыһаҕа көмүллэ сытар.<|endoftext|>
1 олимпиада
Сайыҥҥы маҥнайгы олимпиада туһунан этиини 1894 сыллаахха бэс ыйын 16-23 күннэригэр Сорбоҥҥа Париж университетыгар француз бароона Пьер де Кубертен кэнгириэскэ эппит. Итинэн олоҕуран маҥнайгы Олимпийскэй оонньууну Афина куоратыгар Греция дойдутугар 1896 сыллаахха ыытары быһаарбыттар.Оонньуу ыытылларыгар норуоттар икки ардыларынааҕы олимпийскай кэмитиэти (МОК) талбыттар.Маҥнайгы президенинэн грэк Деметриус Викелаһы, генеральнай сэкэритээринэн барон Пьер де Кубертены анаабыттар.
Сайыҥҥы маҥнайгы олимпиада 1896 сыллаахха ситиһиилээхтик ааспыт. Онно 241 курэхтэһээччи 14 дойдуттан кыттыбыт.Гректэр өрүүтүн Афинаҕа буоларын туруорсан эппиттэрин МОК түөртүү сыл буола буола Оонньуулар буолар сирдэрин уларытарга диэбиттэр.<|endoftext|>
Димитрис Панайоноу
Димитрис Панайоноу (Англ.: Dimitris Papaioannou, грэктии: Δημήτρης Παπαϊωάννου; 1964 сыл бэс ыйын 21 күнүгэр төрөөбүт) Грек сирин экспериментальнай тыйаатырын сүрүн режиссера, хореограф уонна худуоһунньук. Маассабай туруорууларынан эмиэ дьарыктанар. Олортон биирдэстэрэ - 2004 сыллаахха Грек сиригэр Афины куоракка ыытыллыбыт Олимпия сайыҥҥы оонньууларын үөрүүлээх быһыыга-майгыга аһыллыытын сиэрэ-туома.<|endoftext|>
Рик Бирч
Рик Бирч (англ.Ric Birch) - Австралияттан төрүттээх улахан маассабай туруорууларынан дьарыктанар продюсер, 2000 сыллаахха Сидней куоракка ыытыллыбыт Олимпия сайыҥҥы оонньууларын үөрүүлээх быһыыга-майгыга аһыллыытын уонна сабыллыытын ааптара, туруорааччыта.<|endoftext|>
Пьер де Кубертен
Пьер де Фреди, Барон де Кубертен (; 1863 сыл тохсунньу 1 – 1937 сыл балаҕан ыйын 2) Франция учуутала уонна историк. Физкультураны олус интириэһиргиирэ уонна былыргы Грецияҕа буола сылдьыбыт Олимпиадалары сөҕөрө. Аан Дойду Олимпия хамытыатын олохтообута.<|endoftext|>
Олимпия оонньуутун ымыыта
Олимпия сайыҥҥы оонньууларын ымыылара — Олимпия оонньууларын үгэс буолбут төрүт бэлиэлэриттэн биирдэстэрэ, 1968 сылтан Олимпия оонньууларын булгуччулаах атрибута. “Улахан олимпия энциклопедията” этэринэн, рекламнай-коммерческай суолталаах бэлиэ. Үксүгэр Олимпия оонньуулара буолар дойдута эбии харчы киллэринэригэр туттар ньымата. Олимпия оонньууларын тэрийээччилэрин бас билиитигэр киирэр. “GEO” сурунаалга этиллэринэн, Олимпия оонньууларын ымыыта - «оонньуу ыытыллар дойдутун тыынын көрдөрөр, спортсменнарга ситиһиини аҕалар итиэннэ үөрүүлээх өрө көтөҕүллүү эйгэтин тэрийэр кыахтаах». Үксүгэр оонньуу ыытыллар дойдутун киэҥник тарҕаммыт ханнык эмэ кыыла-көтөрө, биитэр дьон айан таһаарбыт харамайа буолар.
Остуоруйатыттан.
1968 сылга диэри Олимпия оонньууларын сүрүн атрибута – Олимпия оонньууларын норуоттар икки ардыларынааҕы кэмитиэтигэр бигэргэммит Төрүт бэлиэ буолар эбит.
1968 сыл олунньу ыйыгар аан бастакы ымыы баар буолбут. Ол эрэн кини киэҥник биллибэтэх, онтон эмиэ ити сыл алтынньы ыйыгар Мексикаҕа ыытыллыбыт Олимпия сайыҥҥы оонньууларыгар саҥа ымыыны — Чичен-Ица диэн былыргы Маайа омук олоро сылдьыбыт куоратын хаһыыларыгар көстүбүт ойууга майгыннатан Кыһыл ягуары билиһиннэрбиттэр.
Анаан-минээн “Олимпия оонньууларын ымыыта” диэн өйдөбүлү кумааҕыга 1972 сыл сайыныгар Мюнхен куоракка буолбут Олимпия ХХ оонньууларын кэмигэр ыытыллыбыт Олимпия оонньууларын норуоттар икки ардыларынааҕы кэмитиэт сиэссийэтигэр бигэргэппиттэр. Онтон ыла хас оонньуу аайы дириҥ ис хоһоонноох ымыы баар буолуохтаах диэн үгэскэ кубулуйбут.
Сайыҥҥы оонньуулар ымыылара.
Кыһыл ягуар (Мехико, 1968)
Вальди таакса (Мюнхен, 1972)
Амик буобура (Монреаль, 1976)
Миша эһэ оҕото уонна Вигри муора котига (Москва, 1980)
Сэм хотой оҕото (Лос-Анджелес, 1984)
Ходори баабыр оҕото (Сеул, 1988)
Коби ыт оҕото (Барселона, 1992)
Иззи (Атланта, 1996)
Олли, Сид уонна Милли (Сидней, 2000)
Феб уонна Афина (Афины, 2004)
Фува (Пекин, 2008)
Венлок уонна Мандевиль (Лондон, 2012)
Винисиус уонна Том (Рио де Жанейро, 2016)<|endoftext|>
KDE
KDE "(KDE Software Compilation эбэтэр KDE SC)", көҥүл үлэлиир остуол буолар уонна онно сөптөөх программалар. KDE талисмана — от күөх дракон Konqui.
KDE билиҥҥи кэмҥэ Windows, Linux, macOS үлэлиир.<|endoftext|>
Үлэлиир остуол эйгэтэ
Үлэлиир остуол (desktop environment), ол эбэтэр компьютер экраныгар көстөр араас графическай темалары уонна метафоралары өйдүүллэр. Хас биирдии үлэлиир остуол туспа темалаах уонна араас лаунчерынан уларытыллыан сөп. Араас операционнай системаларга үлэлиир остуол тус туҺунан.<|endoftext|>
Ubuntu
Ubuntu (зулу. "Киһилии", "Убунту"), Аан Дойдуга биир биллэр операционнай система, Debian систематыттан төрүттэммит. Салайыллар уонна үбүлэнэр Canonical тэрилтэтинэн. Билиҥҥи кэмҥэ биир саамай киэнник туттуллар система, почти 100 мөл дьон туттар, элбэх интернет ситим дьонунан көмө ылар.
Үлэлиир остуола - GNOME.
Убунту базовай кодунан Linux Mint.<|endoftext|>
Debian
Debian (Дебиан, сахалыы "Дьэбийэн"), операционнай система, Аан Дойдуга биир бастыҥ система буолар. Уопсай туттар дьон ахсаана 150-200 мөл буолар. Практически Linux системаларын иччитэ, төрүттээччитэ, кырдьаҕастара, абаҕалара буолар. Debian базовай кодунан уопсайа 100-тэн тахса араас операционнай системалар төрүттэммиттэрэ (холобура, эмиэ киэҥҥик биллэр оҕолоро Ubuntu, Linux Mint, TAILS).
Debian аан дойдуга Windows тэҥэ улахан библиотекалаах, араас программалаах буолар.
Debian ноутбуктарга, персональнай компьютердарга, смартфоннарга, планшеттарга үлэлиир. Ону таһынан араас байыаннайдарга (АХШ, Франция аармыйата), сервердарга, былыттарга, сетевой инфраструктураларга барсар. Ону таһынан NASA эмиэ туттар.<|endoftext|>
Майкл Фелпс
Майкл Фред Фелпс 1985 сыл бэс ыйын 30 күнүгэр Мэрилэнд штат Балтимор куоратыгар төрөөбүт АХШ устууга спортсмена. Афинаҕа буолбут 2004 сыллааҕы Олимпия оонньууларыгар аҕыс мэтээли кыайбыта, онтон алтата кыһыл көмүс этэ. Александр Дитятин 1980 ылбыт рекордын кытта тэҥнэспитэ. 2008 сыллаахха Пекиҥҥа буолбут Олимпия оонньууларыгар аҕыс кыһыл көмүс мэтээли ылбыта..Уопсайынан билигин 28 Олимпия оонньууларын мэтээллэрдээх, ол рекорд буолар.<|endoftext|>
2016 сыл Олимпия оонньууларыгар Тэскилээччилэр сүүмэрдэммит хамаандата
2016 сыл сайыҥҥы Олимпия оонньууларыгар Тэскилээччиилэр Сүүмэрдэммит хамаандата үс спорт көрүҥэр уон спорстменнарынан тахсыбыта. 2016 сыл тохсунньу ыйыгар хамаанда оҥорор санаалаах Аан Дойду Олимпия хамытыатын бэрэсидьиэнэ Томас Бах эппитэ.. Тэскилээччилэр Олимпиийскай былаахтаах кыттар буолбуттара. Хамаандаҕа киирэргэ спортсмен үчүгэй результаттаах уонна ООН бигэргэммит тэскилээччи статустаах буолуохтаах. Кулун тутарга хамаанда баар буоларын Аан Дойду Олимпия хамытыата билэннэрбитэ.
Хамаанда састааба.
2016 сыл бэс ыйын 3 күнүгэр тэскилээччилэр хамаандатын састаабын биллэрбиттэрэ. Хамаандаҕа 3 спорт көрүҥэр кыттар 10 спортсмен киирбитэ. Хамаандаан урукку рекорду туруобут Тегла Лорупе диэн Кенияттан сылдьар марафоҥҥа сүүрүќ туруоруллубута..<|endoftext|>
Томас Бах
Томас Бах (1953 сыл ахсынньы 29 күнүгэр Вурцбург, Германияҕа төрөбүтэ) диэн ниэмэс юриһа уонна фехтованиеҕа Олимпия оонньууларын чэмпиона. Билигин Аан дойду Олимпия хамытыатын бэрэсидьиэнэ, уонна Германия Олимпийскай хамытыатын урукку чилиэнэ этэ.
Fencing career.
Бах урут Таубербисхофхайм диэн хамаанаттан кыттара. 1976 сыллаахха Монреаль куоракка кыһыл көмүс мэтээри ылбыа.
АОХ бэрэсидьиэнэ.
2013 сыл ыам ыйын 9 күнүгэр Аан дойду Олимпия хамытыатын бэрэсидьиэнин талыытыгар кыттарын туһунан биллэрбитэ.
2013 сыл балаҕан ыйын 10 күнүгэр Буэнос Айрес куоракка аҕыс сыллаах болдьоххо талыллыбыта. Ол кэнниттэн өссө иккистээн түөрт сылга талыллыан сөп.
Талыы процеһа
Талаллан баран куораттар кыттар уонна талаллар процесстарын уларытар санналаах этэ. Билиҥҥи процеһы наһаа эрдэ уонна наһаа улахан харчылаах диэн ааттыыра. Бастакы 2022 сыллааҕы Олимпия оннььуларын буолар куоратын ыыппыта.
Талыллыбытын нэдиэлэ буолан баран Лозаннаҕа көспүтэ.. Томас Бах үчүгэйдик боронсуустуу, английскайдыы, испанскайдыы уонна ниэмэстии саҥарар.<|endoftext|>
Тегла Лорупе
Тегла Чепките Лорупе — уһун дистанцияҕа биллэр сүүрүк.
Билигин 20 000, 25 000, уонна 30 000 миэтирэҕэ сүүрү рекорд хаһаайката. Марафоҥҥа урукку рекорду туруора сылдьыбыта. 3 Олимпия оонньууларын кыттыылааҕа. 1992 сыллаахха Барселонаҕа 10 00 миэтирэҕэ 17-с миэстэни ылбыта, 1996 сыл Атланта Олимпия оонньууларыгар 6-с миэстэни ылбыта, 2000 сылга Сиднейга 10 000 миэтэрэҕэ 5-с буолбута. 1994 уонна 1998 сылларга Париж полумарафонугар кыайбта, Лиссабон полумарафонун 6 төгүллээх кыайыылааҕа.<|endoftext|>
Кыһыл ягуар
Кыһыл Ягуар – 1968 сыллаахха Гренобльга уонна Мехикоҕа аан бастаан Олимпия оонньууларын ымыытын быһыытынан туһаныллыбыт ымыы. Бу уобараһы былыргы Майя омук Чичен-Ица куоратын хаһыы кэмигэр булуллубут кыһыл ягуар быһыылаах улахан тойон олорор күндү олбоҕор майгыннатан оҥорбуттара. Мехикоҕа Олимпия оонньууларын тэрийээччилэр Кыһыл Ягуарга аат биэрбэтэхтэр. Ол эрэн билигин мексиканецтар Майя диэн ааттаах этэ дииллэр. Хайдаҕын да иннигэр, 1968 сыллааҕы олимпиада кэмигэр ити ымыы киэҥ биһирэбили ылбатаҕа.<|endoftext|>
Болт, Усэйн
Усэйн Сент-Лео Болт (аанг. "Usain St. Leo Bolt"; атырдьах ыйын 21 к. 1986 с., Шервуд-Контент, Трелони уокурук, Ямайка) — Ямайка чэпчэки атлетикаҕа спортсмена, кылгас кэрчиктээх сүүрүүгэ идэтийэр, Олимпиада алта, аан дойду 11 төгүллээх чөмпүйүөнэ. Кылгас дистанцияҕа сүүрүүгэ аан дойду 8 рекордун олохтообут. Ол иһигэр 100 миэтэрэҕэ — 9,58 сөк.; 200 м — 19,19 сөк., ону сэргэ Ямайка сүүмэрдэммит хамаандатын састаабыгар сылдьан 4×100 м. эстэпиэтэҕэ — 36,84 сөк..
100 уонна 200 миэтэрэҕэ сүүрүүгэ икки Олимпиада тухары бастаабыт суос-соҕотох уонна бастакы спортсмен (Пекин 2008 уонна Лондон 2012). Ямайка саамай элбэх Олимпиада мэтээллээх спортсмена. Аан дойдуга Олимпиадатааҕы чэпчэки атлетика күрэхтэһиитигэр саамай элбэх көмүс мэтээли ылбыт 4-үс нүөмэрдээх спортсмен. Киниттэн элбэх мэтээллээхтэр - Пааво Нурми, Карлу Льюису уонна Рею Юри. Киһи аймах устуоруйатыгар аан дойду чөмпүйэнээтин 11 көмүс мэтээлин ылбыт соҕотох киһи. Ямайка Дьоһуннаах буолуу (2008) уонна Ямайка уордьаннар кавалердара (2009).
Олус түргэнник сүүрэрин иһин "Чаҕылҕан" диэн хос ааттаммыт ().
Биографията.
Төрөөбүт тыла — ямайкатааҕы креол тыла. Кини христиан-католик.
Усэйн Болт Ямайка Трелони уобалаһын Шерфуд-Контент диэн кыра дэриэбинэтигэр Дженнифер уонна Уэлсли Болттар дьиэ кэргэннэригэр төрөөбүтэ. Аҕата дьоҕус маҕаһыыннааҕа. Усэйн Садики диэн бииргэ төрөөбүт бырааттаах, Шерин диэн эдьиийдээх (аҕатын бастакы ойоҕуттан кыыһа). Усэйн оҕо сылдьан олус көхтөөх эбит. Крикети сөбүлээн оонньуур эбит. Төрөппүттэрэ кинини Вальденсия алын сүһүөх оскуолатыгар үөрэттэрэ биэрбиттэр. Оскуолаҕа киирэн баран Усэйн чэпчэки атлетиканан утумнаахтык дьарыктанан барар. Ол гынан баран крикетин ордорор эбит. 1998 с. алын сүһүөх оскуоланы бүтэрэн баран, уол Ульям Нибба аатынан орто оскуолаҕа киирэр. Онно үөрэнэ сылдьан биирдэ крикет күрэхтэһиитигэр кытта сырыттаҕына, кинини Пабло Макнейл диэн чэпчэки атлетика тириэньэрэ өйдөөн көрөр. Ол түмүгэр, Болт крикети быраҕар уонна 2001 с.  сүүрүүгэ бастакы кыһыл көмүс мэтээлин ылар. Ямайка оскуола оҕолоругар сүүрүүгэ чөмпүйэнээтигэр 200 миэтэрэни 22,4 сөкүүндэнэн кэлэн, 2-с миэстэ буолар.
Тус олоҕо.
Усэйн Болт билигин Кингстоҥҥа олорор. Вест-Индия университет чэпчэки алтеликаҕа стадионугар дьарыктанар. 2011 сыллаахха Лубице Куцерова диэн словак модельер дьахтарын кытта доҕордоһо сылдьыбыта. Ол эрээри 2012 сыллаахха эйэнэн арахсыбаттара. Лондоннааҕы Олимпиада кэмигэр Дартфорд куорат олохтооҕо Меган Эдвардс диэн Британия спортсменын кытары билсэ сылдьыбыта. Ол эрээри сыһыаннара уһаабатаҕа -- 2012 сыллаахха эмиэ арахсыбыттара.
Усэйн Болт аан дойду биир саамай улахан хамнастаах спортсмена. 2012 с. Forbes сурунаал эриэйтинигэр Болт 63-с миэстэҕэ сылдьара. Дохуота 20,3 АХШ дуолларыгар тэҥнэспитэ. Онтон 20 мөлүйүөнэ аҥаардас эрэкилээмэ уонна успуонсар харчыта этэ. 2013 сыллаахха эмиэ ол эрийэтиҥҥэ 40-с миэстэҕэ тахсыбыта. Харчыта 24,2 мөлүйүөҥҥэ тэҥнэспитэ.
В 2011 сыллаахха Усэйн Болт Кингстон куоракка «Tracks &amp; Records» диэн эрэстэрээн аһыммыта.<|endoftext|>
Махов, Билял Валерьевич
Биля́л Валерьевич Ма́хов (каб.-черк. Махуэ Билал Валерий и къуэ; 1987 с. балаҕан ыйын 20 к. төр. Нальчик) — Арассыыйа көҥүл уонна греко-римскай тустууга бөҕөһө. Көҥүл тустууга аан дойду үс төгүллээх чөмпүйүөнэ, көҥүл тустууга Дьобуруопа чөмпүйүөнэ, көҥүл уонна греко-римскай тустууга Арассыыйа чөмпүйүөнэ. Ырахан ыйааһыҥҥа UFC профессиональнай бөҕөһө.
Успуорка карьерата.
Көҥүл тустуунан 8 сааһыттан дьарыктанар. 10 сааһыгар бастакы чөмпүйэнээтин кыайбыта. Ол кэмнэртэн греко-римскай тустуунан дьарыктанан саҕалаабыта. 14 саастааҕар кинини Гаджи Гаджиев диэн Дагестан тириэньэрэ таба көрөн, киниэхэ дьарыктанар буолар. 2005 уонна 2006 сыылардаахха юниордарга аан дойду чөмпүйэнээтин кыайар, оттон 2007 сыллаахха улахан дьон тустуутугар тахсар уонна аатырбыт Курамагомед Курамагомедовы кыайан, тута чөмпүйүөннүүр.
2007 сыллаахха Арассыыйа Олимпиадаҕа кэмитиэтэ Билял Маховы "Успуорт сайыҥҥы көрүҥнэригэр сыл бастыҥ арыйыыта" диэн билинэр.
2008 сыллаахха Красноярскайга ыытыллыбыт Иван Ярыгин аатынан көҥүл тустуу чөмпүйэнээтигэр кытта сылдьан ыалдьар. Анаалыс түмүгэ көрдөрбүтүнэн, Махов уртуутунан сүһүрбүт буолар. Онстон сылтаан кини Дьобуруопа чөмпүйэнээтигэр уонна Пекиннээҕи Олимпиадаҕа кыттыбатаҕа.
Ол кэннэ Махов хас да төгүллээн ЦСКА кубогын хас да төгүллээх чөмпүйүөнэ буолар.
2012 сыллаахха Лондоннааҕы сайыҥҥы Олимпиадаҕа көҥүл тустууга 120 киилэҕэ боруонса мэтээли ылар.
Тус олоҕо.
2012 сыллааҕы Олимпиада кэннэ ыал буолбута. Ойоҕо — адыг (кабардинка), фортепианоҕа оонньуур<|endoftext|>
Аан дойду Олимпия хамытыата
Аан дойду Олимпия хамытыата диэн тэрилтэ Лозаннаҕа, Швейцарияҕа баар, Пьер де Кубертен уонна Деметриос Викелас 1894 сыл бэс ыйын 23 күнүгэр тэрийбиттэрэ.Билигин 203 дойдуларынан Олимпия хамытыаттар чилиэн буолаллар.<|endoftext|>
Тимофеева Кристина Владимировна
Кристина Владимировна Тимофеева (1993 сыллаахха атырдьах ыйын 28 күнэ, Бэрдьигэстээх, Горнай улууһа, Саха сирэ, Арассыыйа) — Арассыыйа спорстмена, охчут, 2012 с. ыытыллыбыт Олимпиада оонньууларыгар Арассыыйа сүүмэрдэммит хамаандатын чилиэнэ.
Үөрэҕэ.
Р.М. Дмитриев аатынан Олимпийскай эрэллэр училищеларыгар охчуттар салааларын бүтэрбитэ
Успуорка карьерата.
2009 с. Огдеҥҥа ыытыллыбыт Аан дойду чөмпүйэнээтигэр "Кадеттар" категорияҕа хамаанданан киирсиигэ үрүҥ көмүс призер буолбута.
2012 с. Лас-Вегаска дьиэ иһигэр оҕунан ытыы аан дойдутааҕы чөмпүйэнээт буолбута. Онно Тимофеева юниордарга хамаанданан күрэххэ 2-с миэстэ буолбута. Эмиэ ол сыл Огдеҥҥа ыытыллыбыт Аан дойду кубогар биирдиилээн бастыыр иһин уонна хамаанданан киирсиигэ бастаабыта. Софияҕа ыытыллыбыт Дьобуруопа Гран-притыгар хамаанданан бастаабыта.
2012 с. Олимпиада оонньуулара.
Квалификация түһүмэҕэр биирдиилээн киирсиигэ 650 очукуону ылан 23 миэстэ буолбута. Финал бастакы түһүмэҕэр Улуу Британия дьахтара Наоми Фолкардтан 4:6 ахсаанына кыайтарбыта. Күрэхтэһии түмүгүнэн биирдиилээн киирсиигэ 33 миэстэ буолбата. Хамаанданан киирсиигэ Ксениея Перованы уонна Инна Степанованы кытары финал 8/1 215:208 ахсаанынан Улуу Британия сүүмэрдэммит хамаандатын кыайбыттара. Финал чиэппэригэр Тайбаан сүүмэрдэммит хамаандатын кытары киирсэн 216(28):216(26) кыайбыттара. Финал аҥаарыгар КНР хамаандатыгар кыайтарбыттара (207:208). Оттон үһүс миэстэни былдьаһыыга 2 очукуонан Дьоппуон хамаандатыгар сабырыйтарбыттара (207:209).
Тус олоҕо.
2016 сыл атырдьах ыйыгар ыал буолбута<|endoftext|>
Хинчегашвили Владимир
Влади́мир Хинчегашви́ли (; 1991 сыл муус устар 18 күнэ, Гори) — грузин көҥүл тустууга бөҕөһө, 2012 сыллааҕы Олимпиада 55 киилэҕэ үрүҥ көмүс призера, Дьобуруопа чөмпүйүөнэ.
Биографията.
Владимир Хинчегашвили 1991 сыллаахха Горига төрөөбүт. Билигин "Динамо" успуорт кулуубун аатыттан тустар.
Хинчегашвили бастакы саамай улахан кыайыытын 2011 сыллаахха Германия Дортмундугар ыытыллыбыт Дьопуруопа чөмпүйэнээтигэр ситиспитэ - финалга Арассыыйа бөҕөһө Джамал Отарсултановка кыайтаран иккис миэстэ буолбута.
2012 сыллааҕы Лондоннааҕы Олимпиадаҕа Хинчегашвили Египет бөҕөһө Фары, болгарин Великовы кыайан баран, эмиэ финалга тахсан Отарсултановка кыайтаран, иккис миэстэ буолбута.
2013 сыллаахха Тбилисигэ ыытыллыбыт Дьопуруопа чөмпүйэнээтигэр 60 киилэҕэ киирсибитэ. Ол гынан баран полуфиналга тахсан баран, Арассыыйа бөҕөһө Опан Саттан кыайтаран, боруосна мэтээлгэ тиксибитэ.
2014 сыллааҕы Дьобуруопа чөмпүйэнээтигэр 57 киилэҕэ тустан чөмпүйүөнээбитэ. Ол ситиһиитин 2016 сыллаахха Дьобуруопа чөмпүйэнээтигэр 61 киилэҕэ тустан эмиэ хатылаабыта.<|endoftext|>
Рахими Хасан
Хасан Рахими (حسن رحيمى‎‎, 1989 сыллаахха бэс ыйын 15 күнүгэр төрөөбүт) - Иран көҥүл тустууга бөҕөһө, аан дойду уонна Азия чөмпүйүөнэ.
Хасан Рахими 1989 сыллаахха Тегераҥҥа төрөөбүт. 2008 сыллаахха юниордарга Азия чөмпүйэнээтин кыайыаалааҕа, Аан дойду чөмпүйэнээтин үрүҥ көмүс призера буолбута. 2009 сыллаахха Аан дойду чөмпүйэнээтигэр бастаабыта, Азия чөмпүйэнээтигэр үһүс миэстэ буолбата. 2010 сыллаахха байыаннайдар ортолоругар ыытыллыбыт Аан дойду көҥүл тустууга чөмпүйэнээтин муҥутуур кыайыылааҕа буолбута. 2011 сыллаахха Аан дойду чөмпүйэнээтин боруонса призера. 2012 сыллаахха Азия чөмпүйэнээтин кыайыылааҕа. Лондоннааҕы Олимпиадаҕа 8-с миэстэ буолбута. 2013 сыллаахха Индия бөҕөһө Амит кумары кыайан аан дойду чөмпүйүөнэ буолбута. 2014 сыллааҕа Аан дойду чөмпүйэнээтигэр боруонса мэтээлгэ тиксибитэ. Эһиилигэр Лас Вегаска ыытыллыбыт аан дойду чөмпүйэнээтигэр Грузин Владимир Хинчегашвилигэ кыайтаран, иккис буолбута.<|endoftext|>
Копакабана
Копакаба́на () — пляж уонна оннук ааттаах Рио-де-Жанейро куорат биир түөлбэтэ.
Копакобана Гуанабара хомоҕо киириигэ, куорат кииниттэн соҕуруу диэки бардахха сытар. Устата — 4 км. Кытыла — Авенида Атлантика. Уруту кытылга турбут балыксыттар дэриэбинэлэрин аатынан ааттаммыт. Оттон дэриэбинэ бэйэтин кэмигэр Боливия Копакабана куоратын аатынан ааттаммыта.
Топоним.
Боливия Капакабана куоратын аата хантан үөскээбитэ ку күннээххэ чопчу биллибэт. Биир сабаҕа быһыытынан, "копак" уонна "кабана" диэн тыллар Инктар эпохаларын саҕанааҕы кечуалар тылларыттан үөскээбит буолуохтарын сөп. Тылбыыһа -- "сырдык бээтинэ", "күөх пляж" диэн. Оттон иккис сабаҕа быһыытынан, Аймара индиэйэстэр "коппа" уонна "каһуана" диэн ("күөл көстөр сирэ") тылларыттан тахсыбыт.
Устуоруйата.
Копакабана устуоруйата 1750-с сс. саҕаланар. Оччолорго Сакупенапана диэн сиргэ, кытылга, Боливия Копакабана куоратын сибэтиэй дьахтарын аатынан чочуобуна тутуллубут. Чочуобуна аата кэлин балыксыттар дэриэбинэлэрин аата буолбут. Кэлин 1892 сыллаахха Реал Грандес тоннель арыллан трамвай сылдьар буолбутун кэннэ, Копакабана уонна Рио-де-Жанейро икки ардыгар сылдьыһыы, сибээс олохтоммут.
Билигин Копакабана диэн Рио-де-Жанейро куорат биир саамай улухан кэнсиэртиир түһүлгэтэ. Копакабанаҕа хас да төгүллээн Элтон Джон, Ленни Кравитц, Мик Джаггер ыллаабыттара. Оттон 1994 сыл ахсынньытыгар Род Стюард бүтүн улахан бырааһынньыктааҕы шоута тэриллибитэ. Кини ырыатын-тойугун истээри аан дойду араас муннугуттан инньэ 4 мөлүйүөнтэн тахса киһи кэлбитэ. Ити бэлиэ түгэн бэл Гиннесс рекордарын кинигэтигэр киирбитэ. 2006 сыллаахха олунньу 18 күнүгэр Копакабанаҕа The Rolling Stones бөлөх кэнсиэрэ буолбута, икки мөлүйүөнтэн тахса киһи ыалдьыттаабыта. Кэнсиэри быһа эфиргэ көрдөрбүттэрэ, оттон сотору буолан баран «Rolling Stones — Copacabana Beach, Rio de Janeiro, Brazil» (The Biggest Bang Box Set, часть 2) диэн DVD диискэ тахсыбыта.
Олимпиада-2016.
2016 сыллаахха Бразилия Рио-де-Жанейро куоратыгар ыытыллар Олимпиада оонньууларыгар Копакабана пляжка эр дьон уонна дьахталлар икки ардыларыгар пляж волейболун күрэҕэ ыытыллар.<|endoftext|>
Маракана
«Маракана стадион» (), «Ма́рио Фи́лью» стадион эписийээлинэй аата () — уруккута аан дойду, билиҥҥитэ Бразилия футболга аналлаах саамай улахан стадиона. Рио-де-Жанейро куоракка баар. Стадиоҥҥа «Фламенго» уонна «Флуминенсе» кулууптар уонна Бразилия футболга сааһыттан тутулуга суох бары сүүмэрдэммит хамаандата дьарыктаналлар. Оттон атын штаттар хамаандалара — «Ботафого» уонна «Васко да Гама» төһө даҕаны бэйэлэрэ 40-нуу тыһыынча киһи киирэр стадионнаах буоллаллар, үгэс курдук, «Суперклассикоҕа» атын хамаандалары кытары син биир «Мараканаҕа» эрэ кэлэн оонньууллар. Ону сэргэ манна сыллата Кариока Лигатын финаллара буолаллар.
Устуоруйата.
«Маракана» стадион кини таһынан сүүрэн ааһар Маракана үрэх аатынан ааттаммыт. Кини тутуута инньэ 1948 сыллаахтан саҕаланан баран, кэккэ биричиинэн толору 1965 сыллаахха биирдэ эрэ түмүктэммитэ. Ол гынан баран стадиону спортивнай сыалга 1950 сыллаахтан хото туһанан киирэн барбыттара. Билигин бу стадион Бразилия киэн туттуута. «Маракана» куорат бас билиитигэр киирэр.
1950 с. чөмпүйэнээт.
1950 сыллааҕы Аан дойду чөмпүйэнээтигэр стадиоҥҥа 8 матч буолбута: биэс бастакы бөлөх, үс — финал.
2014 с. чөмпүйэнээт.
2014 сыллааҕы аан дойду чөмпүйэнээтигэр 7 матч буолбута: 4 бөлөх этаба уонна 3 плей-офф матча.<|endoftext|>
Гарсия Тейшейра Луан
Луан Гарсия Тейшейра (; 1993 с. ыам ыйын 10 күнүгэр Бразилия Виториятыгар төрөөбүт) — бразилия футболиһа, "Васка да Гама" кулууп уонна Бразилия ыччакка сүүмэрдэммит хамаандатын көмүскээччитэ (защитник).
Карьерата.
«Васко да Гама».
Луан Виторияҕа төрөөбүт эрээри, Эспириту-Санту штат Фундане куораатыгар улааппыт. "Васко да Гама" футбол кулуубун иитиллээччитэ. Уол футболунан кыра эрдэҕиттэн олус үчүгэй таһымнаахтык үлүһүйэн оонньуура. Кинини биир күрэхтэһиигэ таба көрөн, Рио-де-Жанейроҕа кэлэн боруобаланан көрөгө ыҥырбыттара. Түмүгэр тириэньэрдэр Луаны хайҕаабыттара, онтон ыла кини карьерата саҕаламмыта. Кинини «Васко да Гамы» кулууп биир чаҕылхай сулуһа Мауро Галваҥҥа тэҥнииллэр.
2009 сыллаахха от ыйын 8 күнүгэр Луан кулуубу кытары бастакы профессиональнай хантыраагын түһэрсибитэ. Онтон 2012 сыллаахха от ыйын 3 күнүгэр кинини кулууп сүрүн хамаандатыгар көһөрбүттэрэ. Луан күн бүгүҥҥэ диэри хамаанда састаабыгар оонньуур.
Аан дойдуга карьерата.
Луан Бразилия ыччакка сүүмэрдэммит хамаандатыгар киирэн аан бастакы улахан матчын 2010 сыл олунньу 23 күнүгэр ЮАР хамаандатын утары оонньообута. Ол кэннэ Кенияны кытары оонньууга бастакы голун киллэрбитэ. 2013 сыллаахха Луан Бразилия сүүмэрдэммит хамаандатын састаабыгар киирэн, Соҕуруу Эмиэрикэҕэ ыытыллыбыт Ыччат аан дойдутааҕы чөмпүйэнээтигэр киирсибитэ. 2016 сыллаахха эмиэ Бразиялия сүүмэрдэммит хамаандатыгар киирэн, Рио-де-Жанейро куоракка ыытыллар Олимпиада оонньууларыгар кыттыбыта.<|endoftext|>
Са Андре
Андре Резенде Са (; 1977 с. ыам ыйын 6 күнүгэр Бразилия Белу-Оризонтитыгар төрөөбүт) — Бразилия профессиональнай тиэннисчитэ; "Большой шлем" турнир пааранан киирсиигэ күрэҕин полуфиналиһа (Уимблдон-2007); бааранан киирсиигэ АТР уон турнирын кыайыылааҕа; Панамериканскай оонньуулар тиэннискэ турнирдарынан чөмпүйүөнэ.
Уопсай информация.
Андре тиэннискэ убайа Винисиуһу батыһан аҕыс сааһыгар кэлбит. Андре менеджеринэн аҕата Жозе үлэлиир.
Андре оҕо сылдьан тиэнниһи сэргэ Ник Боллетьери академиятыгар баскетболунан дьарыктаммыт.
Успуорка карьерата.
Профессиональнай карьератын 1996 сыллаахан саҕалаабыт. 1997 сыллаахха Мексикаҕа ыытыллыбыт АТР турнирыгар финал чиэппэригэр тиийбит. 1998 сыллаахха  ATP Challenger Series үс турнирыгар кыайбыт уонна "Большой шлем" чөмпүйэнээт иһинэн киирэр Уимблдон күрэхтэһиитин сүрүн сеткатыгар хапсан аан бастакытын оонньообут. 1998 сыллаахха Сан-Хосеҕа ыытыллыбыт АТР турнирыгар аан бастакытын пааранан киирсиигэ финалга киирэр. 1999 сыллаахха Challenger сиэрийэ үс турнирын кыайар. 2000 сыллаахха Мемфискэ ыытыллыбыт АТР турнирыгар полифиналга хапсар. 2001 сыллаахха Гонкоҥҥа ыытыллыбыт турнирга Карстен Браһы кытта пааранан киирсиигэ кыайар. 2002 сыллаахха Уимблдон турнирыгар финал чиэппэригэр тахсан улахан ситиһиилэнэр.
2004 сыллаахха Флавио Сареттаны кытары Австралия аһаҕас чөмпүйэнээтигэр финал чиэппэригэр тахсар. 2007 сыллаахха Марсело Мелоны кытары Эшторилга ыытыллыбыт турнирга бастыыр. Эмиэ ити сыл Уимблдон турнирын полуфиналыгар уонна АХШ чөмпүйэнээтин финалын чиэппэригэр тахсар. 2008-2009 сс. Марсело Мелоны ытары түөрт турнирга бастыыр: Коста-де-Супка, Пёрчах-ам-Вёртерзегэ, Кицбюэлгэ уонна Ниццеҕэ.
2016 сыл сайыныгар Бразилия тиэннискэ сүүмэрдэммит хамаандатыгар киирэн, Рио-де-Жанейроҕа ыытыллар Олимпиадаҕа киирсэр.<|endoftext|>
Степанова Инна Яковлевна
Инна Яковлевна Степанова (1990 с. муус устар 17 күнүгэр РФ Бүрээт өрөспүүбүлүкэтин Улан-Удэ куоратыгар төрөөбүтэ) — Арассыыйа спортсмена, охчут, 2016 сыллааҕы Олимпиада үрүҥ көмүс призера, 2015 сыллааҕы сайыҥҥы Универсиада боруонса призера.
Успуорка карьера.
Саҕаланыыта.
Оҕунан ытыыга Аан дойду кубогын араас түһүмэхтэригэр хамаанданан да, соҕотоҕун да хас да төгүллээн бириистээх миэстэлэргэ тиксибитэ.
2010 сыллаахха Италия Роверетотыгар Ксения Перованы уонна Наталья Эрдыниеваны кытары Испания сүүмэрдэммит хамаандатын (202:195) кыайан, бастаабыттара. Биирдиилээн бастыыр иһин киирсиигэ бастаабыта, оттон микстеҕэ 5-с миэстэ буолбута.
2011 сыллаахха Бангкока Азия Гран-притыгар биирдиилээн бастыыр иһин күрэххэ уонна микстеҕэ бастаабыта, хамаанданан 3-с буолбута. Эмиэ ити сыл Дьобуруопа уонна Сир ортото байҕал (Анталья) Гран-притыгар хамаанданан бастаабыта, микстеҕэ Баир Баденовы кытары иккис буолбута, оттон биирдиилээн кирэххэ үһүстээбитэ.
2012 сыллаахха Дьобуруопа Гран-притыгар хамаанданан бастаабыта, тус киирсиигэ 3-с буолбута.
2012 с. Олимпиада.
Биирдиилээн бастыыр иһин киирсиигэ квалификация түһүмэҕэр 653 очукуону ылан 17-с буолбута уонна күрэхтэһииттэн туораабыта.
Хамаанданан киирсиигэ Ксения Перованы уонна Кристина Тимофееваны кытары финал ⅛ 215:208 ахсаанынан Улуу Британия хамаандатын кыайбыттара. Финал чиэппэригэр тайбааннары кытары киирсибиттэрэ уонна эбии ытыыга 216(28):216(26) ахсаанынан кыайбыттара. Полуфиналга КНР хамаандатыгар хотторбуттара (207:208). Үһүс миэстэ иһин киирсиигэ 2 очукуонан дьоппуоннартан кыайтарбыттара (207:209).
2016 с. Олимпиада.
2016 сыллаахха Бразилия Рио-де-Жанейро куоратыгар ыытыллыбыт Олимпиадаҕа боруонса мэтээли ылбыта.
Үөрэҕэ.
Бурятиятааҕы судаарыстыбаннай университет Физическэй култуураҕа факультетын устудьуона.
Сөбүлүүр дьарыга.
Муусука, массыына.<|endoftext|>
Отарсултанов Джамал Султанович
Джама́л Султа́нович Отарсулта́нов (1987 с. муус устар 14 күнүгэ ССРС, Дагестан САСӨ, Хасавюрт оройуонун Солнечное сэлиэнньэтигэр төрөөбүтэ) — нуучча тустууга, 2012 с. Олимпиада 55 киилэҕэ кыайыылааҕа, 2008, 2011, 2012 сс. Дьобуруопа, 2012 с. Арассыыйа чөмпүйэнээтин кыайыылааҕа, РФ успуордун үтүөлээх маастара. Омугунан Чечен.
Биографията.
Джамал Отарсултанов 1987 сыллаахха муус устар 14 күнүгэр Хасавюрт оройуонун Солнечнай сэлиэнньэтигэр төрөөбүтэ. Физическэй култуура Москубатааҕы судаарыстыбаннай академиятын устудьуона.<|endoftext|>
Бредшоу Бенджамин
Бенджамин Джозеф Бредшоу (; 1879 сыллаахха атырдьах ыйын 15 күнүгэр төрөөбүт, 1960 сыллаахха муус устар 19 күнүгэр Нью-Йорк куоракка олорон өлбүт) — Эмиэрикэ тустууга, 1904 сыллаахха ыытыллыбыт Олимпия оонньууларын кыайыылааҕа. 1903 сыллаахха ыытыллыбыт АХШ тустууну таптааччыларын чөмпүйэнээтин кыайыылааҕа.
1904 сыллаахха Сент-Луиска ыытыллыбыт Олимпиадаҕа Бредшоу 61,2 киилэҕэ диэри эрэ ыйааһыҥҥа киирсибитэ.  Оннон кини финалга Теодор Мак-Лира утары тахсан, кыайан, көмүс мэтээлгэ тиксибитэ.
Бенджамин Бредшоу туһунан информация бэрт сэдэх.<|endoftext|>
Модосян Владимир Гегамович
Владимир Гегамович Модосян (1958 сыллаахха бэс ыйын 16 күнүгэр Грузин ССР Гори куоратыгар төрөөбүт) — Сэбиэскэй Сойуус көҥүл тустууга бөҕөһө, ССРС икки төгүллээх чөмпүйүөнэ (1986 уонна 1987), Дьобуруопа чөмпүйэнээтин призёра (1982 уонна 1987), Аан дойду кубогын хаһаайына (1985), Аан дойду чөмпүйүөнэ (1986), Үтүө санаа оонньууларын кыайыылааҕа (1986). ССРС успуордун маастара (1986). Арассыыйа үтүөлээх тириэньэрэ (2011).
Биографията.
Владимир Модосян көҥүл тустуунан 1968 сыллаахтанан дьарыктанар саҕалаабыт. 1975 сыллаахха Красноярскай куоракка көһөн тиийэн ССРС үтүөлээх тириэньэрэ Дмитрий Миндиашвили салалтатынан дьарыктанар буолбут. 1982-1987 сыллардаахха Владимир Модосян ССРС көҥүл тустууга сһһмэрдэммит хамаандатыгар киирэрэ. 1986 сыл киниэхэ хаһааҥҥытааҕар даҕаны ситиһиилээхтик ааспыта -- ССРС, Аан дойду чөмпүйэнээттэригэр, Үтүө санаа оонньууларыгар бастаабыта.
Усуорка карьератын түмүктээн баран тириэньэр үлэтигэр ылсыбыта. Билигин кини Арассыыйа көҥүл тустууга тириэньэрдэрин ыстаабыгар киирсэр. Владимир Модосян саамай биллэр, ситиһиилээх иитиллээччилэрэ -- Арассыыйа чөмпүйүөнэ, Аан дойду чөмпүйэнээтин призера Альберт Саритов уонна Арассыыйа алта, Аан дойду икки төгүллээх чөмпүйүөнэ Виктор Лебедев.<|endoftext|>
Мамиашвили Михаил Геразиевич
Михаил Гера́зиевич Мамиашви́ли (1963 сыл, сэтинньи 21 күнэ, Конотоп, Сумскай уобалас, Украинска ССР, ССРС) — греко-римскэй истииллээх сэбиэскэй тустуук, Олимпиада чөмпүйүөнэ, ССРС Успуордун үтүөлээх маастара (1988), ССРС уонна Арассыыйа үтүөлээх тириэньэрэ (1992), Арассыыйа спортивнай тустууга федерациятын бэрэсидьиэнэ (ФСБР).
Биографията.
Михаил Мамиашвили 1963 сыллахха сэтинньи 21 Украина Сумскай уобалаһын Конотоп куоратыгар төрөөбүт. Аҕата — Мамиашвили Герази Арчилович (1937—1997). Ийэтэ — Мамиашвили Вера Григорьевна (1938 с.т.). Михаил тустуунан Конотопка олорон 13 сааһыттан дьарыктанан барбыт. 1978 сыллахха Москубаҕа көһөн кэлбит уонна Э.К. Задыханов салалтатынан "Трудовые резеры" тустууктары Олимпиадаҕа бэлэмниир кииҥҥэ дьарыктанан саҕалаабыт. "Трудовые резервы" успуорт уопсастыба аатыттан туста сылдьыбыта.
1982 сыллаахха Бүтүн Сойуустааҕы ыччаттар оонньууларын кыайбыта, 1983 -- ССРС Норуоттарын спартакиадатын, Аан дойду юниордарга чөмпүйэнээтин, ССРС чөмпүйэнээтин. 1983 сыллаахха Киевка тустууга Аан дойду чөмпүйүөнэ буолбута уонна чөмпүйэнээт саамай эдэр, техничнай бөҕөһө ааты ылбыта.
1988 сыллаахха Сеулга ыытыллыбыт Олимпия оонньууларыгар 82 киилэҕэ диэри ыйааһыҥҥа тустубута.
Киирсиилэргэ:
Финалга Тибор Комаромины (Венгрия) 10-1 ахсаанынан кыайан, Олимпиада чөмпүйүөнэ буолбута.
Михаил Мамиашвили Омскайдаҕы Физическэй култуура судаарыстыбаннай институтун уонна Физическэй култуура байыаннай институтун успуорт устурууктардарын кууруһун бүтэрбитэ (1990).
С 1991 сыллаахха карьерартын түмүктээбитин кэннэ, Арассыыйа греко-римскай тустуутугар сүүмэрдэммит хамаандатын сүрүн тириэньэринэн анаммыта. 1992 сыллааҕы Олимпиадаҕа СНГ Холбоһуктаах хамаандаларын сүрүн тириэньэрэ. 1998-2002 сыллардаахха -- ЦСКА начаалынньыга. 1995 сылтан -- Арассыыйа спортивнай тустуугу федерациятын вице-бэрэсидьиэнэ. 2001 сыллаахтан — Арассыыйа спортивнай тустууга федерациятын бэрэсидьиэнэ. Тустууну таптааччылар Норуоттар икки ардыларынааҕы федерацияларын (FILA) бүрүөтүн чилиэнэ. Арассыыйа Национальнай Олимпийскай кэмитиэтин ситэриилээх кэмитиэтин чилиэнэ. 2001 сылтан -- Арассыыйа Олимпийскай кэмитиэтин вице-бэрэсидьиэнэ.
2015 сыл балаҕан ыйыгар Мамиашвилига АХШка киирэр визани биэрэри аккаастаабыттара.
Тус олоҕо.
Москуба куоракка олорор. Кэргэннээх, үс кыыстаах, 2012 сыл от ыйыгар төрөөбүт уоллаах. Ойоҕо — Мамиашвили Маргарита Владимировна (1962 с.т.). Оҕолоро: Мамиашвили Тамара (1984 с.т.), Мамиашвили Татиана (1989 с.т.), Мамиашвили Елизавета (2000 с.т.). Иллэҥ кэмигэр Лаки диэн сөбүлүүр ытын кытары бодьуустаһар. Украина норуодунай ырыаларын сөбүлүүр. Орто кыыһа Татиана МГИМОну бүтэрбитэ, аатырбыт режиссер Федор Бондарчук уола Сергей ойоҕо. Татианалаах Сергей 2012 сыл ахсынньытыгар Маргарита, оттон 2014 сыл ыам ыйыгар Вера диэн кыыстаммыттара.
Библиографията.
Үгүс билим-мэтиэдикэ үлэлэрин ааптара уонна кыттыгас ааптара, ол иһигэр:<|endoftext|>
Оһол үөскээһинэ
Быстах өлүүгэ, оһолго түбэһииттэн үлэлии-хамсыы сылдьар киһи куруук сэрэнэн, харыстана сылдьара ордук. Айылҕаҕа сылдьар кэмҥэ киһи бэйэтин бэйэтэ эрэ харыстанарыгар тиийэр. Барыттан бары олус сэрэнэ сылдьыы үлэһит киһиэхэ соччо кыаттарбатар даҕаны куттал суоһуур өрүттэрин арааран билии уонна олортон сэрэнии хайаан да эрэйиллэр. Манна улахан туһаны “Таҥара сэрэҕи таптыыр” диэн үөрэх оҥорор. Араас элбэх улахан тиэхиникэ, саа-сэп дэлэйиититтэн арай сэрэхтээх буолууга үөрэнии эрэ киһини харыстыыр кыахтаах.
Оһол-төрүөт төрдүн «Оноҕочоон Чоохоон» эбэтэр «Оһол уола» диэн сахалар ааттыыллар. Уһун күн устата киһини 44 оһол кэтэһэр диэн этэллэр. Бу оһоллору барыларын этэҥҥэ туораатаҕына эрэ киһи утуйаары оронугар тиийэн сытар кыахтанар. Утуйа да сытан араас оһолго түбэһэр дьон эмиэ бааллар. Оронтон да охтоллор, аны тураары онно-манна да кэтиллэллэр. Оһол киһини хаһан баҕарар кэтии сылдьар, туохха эмэ сыыһа-халты туттарын куруук кэтэһэр.
Ханнык баҕарар үлэ көрүҥэр оһол тахсыбатыттан сэрэтэр аналлаах үөрэхтэри үлэһиттэр бары биллэхтэринэ уонна халбаҥнаабакка тутустахтарына эрэ табыллар. Улахан тиэхиникэлэри сөптөөхтүк, нэмин билэн туһаныы, сэрэхтээх буолуу оһол тахсыытыттан быыһыыр, харыстыыр аналлаахтар. Үлэһит дьон бэйэлэрин билиилэринэн-көрүүлэринэн, олоххо уопуттарынан туһанан эрэ араас элбэх оһоллортон көмүскэнэр, харыстанар кыахтаахтар. Арай улахан дуоһунастаах, баай дьону кинилэртэн улахан туһаны таһаарынар дьон куруук маныы, харыстыы сатыыллар.
Киһи тыыннаах буолан сылдьарыгар айылҕа эмиэ көмөлөһөр. Олоҕор көрсөр сорох быстах, соһуччу быһыылартан көмүскэнэр кыахтаах буолар эбэтэр «Ким эрэ» көмүскэһэрэ, харыстыыра кэлин биллэр. Алҕас сыыһа туттууттан, оһолтон киһи үөрүйэҕэ, уоппута, билиитэ-көрүүтэ эбиллэн истэҕинэ көмүскэнэр күүһэ эбиллэн иһэр. Үөрүйэх, билии-көрүү, уопут эбиллиитэ оһолтон көмүскэнэргэ быһаччы туһалыыллар. Охтон түһүү үөрэҕин баһылаабыт тустуук халтарыйан охтон илиитин тоһутара быдан аҕыйах буолар. Быстах түбэлтэлэргэ түбэһиигэ киһи бэйэтэ үөрэммит уопута ордук туһалыыр. Урут бу курдук быһыыга түбэһэ сыспыт буоллаҕына, билигин онтун тупсаран, саҥалыы оҥорон биэрэр кыахтанар. Оһолго түбэспэт буолууга үөрэнии сүрүн хайысхатынан киһи бэйэтэ сыыһа-халты туттубат буолууга үөрэниитэ буолар.
Сахалар туох барыта бэйэ-бэйэлэриттэн холбуу тутулла сылдьар «быалаахтар» дииллэр.
Айылҕаҕа туох барыта икки өттүттэн тутулуктанан тэҥнэһии балаһыанньатыгар тутуллан сылдьаллар. Хайа да өттүгэр аһара барыы, хамсааһын үөскээн турар тэҥнэһиини хамсатара туруга суох буолууну үөскэтэр. Олоххо туруктаах, тэҥнэһиини хамсаппат буолуу “бөҕө быаны” үөскэтэр. “Туох барыта икки өрүттээх” диэн этиигэ сөп түбэһэн киһи олоҕо, бэйэтин харыстаныыта эмиэ икки өттүттэн тутулуктаахтар:
Бастакытынан, киһи этэ-сиинэ айылҕа эттиктэриттэн үөскүүрүн быһыытынан эт-сиин айылҕаттан ордук тутулуктаах.
Иккиһинэн, киһи өйө-санаата сайдан үөрэх-билии көмөтүнэн этин-сиинин харыстыыра, көмүскэнэ үөрэниитэ киирсэр.
Киһи кыаҕа-күүһэ, үөрүйэҕэ эбиллэн истэҕинэ, сыыһа-халты туттунара аҕыйыырыттан олоҕун быата бөҕөргөөн биэрэр. Кыра эрдэҕиттэн олоххо тардыһар күүһэ эрчиллэн истэҕин аайытын эбиллэн биэрэн иһэр. Билэрэ-көрөрө элбээтэҕинэ, этин-сиинин эрчийдэҕинэ олоххо көрсөр ыарахаттары туорууругар санаата эмиэ күүһүрэр. Киһи санаата күүһүрдэҕинэ уохтанар, суоһурар, барыны кыайара, хоторо эбиллэр.
«Олох быата» диэн сахалар өйдөбүллэрэ чахчы буоллаҕына, киһи ол быата быһыннаҕына араас оһолго, быстах өлүүгэ түбэһэр. Оһол диэн киһи, сүөһү алҕаска эбэтэр туох эмэ дэҥҥэ түбэһэн эчэйиитэ, тугун эмэ өлөрүүтэ, өлүүтэ. Былыргы кэмҥэ оһол кэлэрэ соһуччута бэрт буолан, оһолу абааһы оҥорор диэн өйдүүллэрэ. Ким эрэ оһолтон, дьаҥтан өллөҕүнэ, тута абааһыга күтүрүүллэрэ. (1,132).
Оһол кэлиитэ киһи олоҕуттан, айылҕаттан тутулуктааҕын бэлиэтиир түгэнинэн киһи бэйэтэ эбэтэр олох чугас киһитэ оһолго түбэһиэн иннинэ түүлүгэр бу буолуохтаах оһол туһунан көрөрө буолар. Түүлү үөрэтээччилэр бу курдук көстүүлэр киһи бэйэтэ бу быһыыны уларытар кыахтаах буоллаҕына эрэ көстүөхтэрин сөп диэн быһаараллар. Киһи түүлүгэр көрбүт быһыытын таба тойонноон, ону бэйэтин кыаҕынан уларытыан сөп.
Холобурга, дьахтар түһээн массыына абаарыйатыгар түбэһэрин көрбүт. Ол иһин даачаттан айанныылларыгар оҕотунаан массыынаҕа олорсубатахтар, тимир суолунан барбыттар. Эр киһи массыынанан айаннаан иһэн абаарыйаҕа дьиҥнээхтик түбэспит.
Оһолго түбэһиэн төһө эмэ иннинэ киһи түһээн куһаҕан түүлү көрөн бэйэтэ эчэйиэн эбэтэр сууллуон сөп. Оһолго дэҥнэнээри гыммыт киһи түүлүгэр үксүн сууллар, туохтан эмэ дөлбү түһэр эбэтэр туох эмэ баттыан сөп. Бэйэ өлбүтүн эбэтэр чугас киһитэ өлбүтүн, туохха эмэ түбэспитин түһээн көрүү кэнниттэн хайаан да буолуохтаах быһыыны уларытарга тугу эмэ оҥоруохха сөп диэн этэллэр. Түүлгэ көстүбүт ити көстүүлэр илэ буолан хаалаллара элбэх дьоҥҥо биллэр.
Түүлгэ куһаҕан быһыылары, эчэйиини көрбүт киһи сэрэхтээх буолара улаатар. Бэйэтэ оннук балаһыанньаҕа түбэспэтэҕинэ даҕаны баҕар билэр киһитэ түбэһээри гыммыта көстүбүт буолар.
Оһол эрдэттэн бэлэмнэммит суол устун кэлэн иһэр курдук саҕаланар. Сахалар «Оһол быалаах» дииллэр. Оһол тахсыытыгар тириэрдэр быһыылар бары бэйэ-бэйэлэриттэн олуc күүстээх тутулуктаахтар. Бу быһыылар бары өттүлэринэн, ордук бириэмэлэрэ эмиэ олус сөпкө түбэстэхтэринэ эрэ оһол буолара табыллар. Оһол диэн олус уустук, хас да сүһүөхтээх быһыы буолар. Оһол туолуутугар тириэрдэр элбэх быһыылар бэйэ-бэйэлэригэр бириэмэлэринэн чопчу сөп түбэстэхтэринэ эрэ оһол буолара табыллар.
Маны быһаарарга биир оһол буолбут түбэлтэтин ылан ырытан көрүллэр. Бултуу баран истэхтэринэ үрдүлэринэн суор көтөн ааһан истэҕинэ биир эдэр булчут саанан ытан хабылыннарар. Саа тыаһыттан соһуйан оҕус туора ойбутугар ойоҕолуу миинэн испит оҕонньор охтон түһэн хомурҕанын уҥуоҕун тоһутан кэбиһэр.
Бу оһол тахсыытыгар тириэрдибит быһыылары барыларын кэлэн ааспыт бэрээдэктэринэн көрөн дьаарыстаатахха:
1. Сааны сэрэхтээхтик туттарга үөрэммэтэх эдэр киһи дьону кытта бултуу барсан испит.
2. Хара суор чугаһынан көтөн кэлбит.
3. Оҕонньор оҕуһу ойоҕолуу миинэн испит.
4. Уол саанан суору ыппыт.
5. Саа тыаһыттан соһуйан оҕус туора, тиэрэ өттүгэр ойбут.
6. Оҕонньор сууллан түһэн илиитинэн сыыһа тайаммыт.
Хомурҕан уҥуоҕа тостон хаалыытыгар тириэрдибит оһолу үөскэппит быһыылары аахтахха итинник элбэхтэр. Бу быһыылартан биирэ эмэ табыллан, сөп түбэһэн биэрбэтэҕэ эбитэ буоллар бу оһол тахсара кыаллыбат. Бу оһол тахсыытыгар бастакы төрүөт буолбут, син баччааҥҥа диэри тутуһуллан испит тэҥнэһиини аҥар өттүгэр хамнаппыт быһыыны буллахпытына оһол төрүөтэ көстөр кыахтанар.
Бу быһыылартан саамай сүрүннэрэ, оһол буолуутугар быһаччы сыһыаннааҕынан, оһол төрүөтэ саа тыаһа буолар диэн быһаарыыны ылыныахха сөп. Эдэр киһи сааланыан иннинэ сааны сэрэхтээхтик илдьэ сылдьыыга үөрэммитэ эбитэ буоллар итинник ытыы оҥоруллуо суоҕа этэ. Дьону кытта бииргэ баран иһэн саанан ытыалыыр диэн букатын сатамматын эдэр киһи билэрэ эбитэ буоллар оһол төрүөтэ суох буолар.
Бу оһол төрүөтүн булууга маҥнайгы быһыы буоларынан сибээстээн суор көтөн кэлиитин ааҕыахха сөп диэччилэр эмиэ бааллар. Айылҕа араас кыылларын, көтөрдөрүн бэрээдэктээх сааһыттар хаһан да ытыалыы сылдьыбаттар. Бу быһаарыы суор көтөн кэлиитин сүрүн төрүөт буолуутуттан уһулан кэбиһэргэ кыах биэрэр.
Сымнаҕас майгылаах оҕус саа тыаһыттан улаханнык соһуйуо суоҕа этэ. Оҕус соһуйан тиэрэ өттүгэр ойбокко аҥар өттүн диэки хамнаабыта эбитэ буоллар, оҕонньор атаҕар тура түһүө этэ. Охторугар илиитинэн таба тайаммыта буоллар, хомурҕан уҥуоҕа баҕар тостон хаалыа суох этэ. Оһол буолуутугар оҕонньор сэрэҕэ суох оҕуһу туора миинэн олорбута эмиэ төрүөт буолар.
Бу оһол тахсыытыгар сүрүн буруйдааҕынан саанан ыппыт киһини ааҕыахха сөп. Кини саанан сэрэхтээхтик туттуу үөрэҕин баһылаабатаҕыттан оһол төрүөтэ буолбут.
Биир кэпсээҥҥэ куһаҕан киһи дьахтары өлөрөөрү эккирэтэн кэлбит. Ааһан иһэр поезка утары анньан кэбиһээри бэлэмнэнэн кэнниттэн кэлэн испит. Бу кэмҥэ биир ааһан иһэр киһи ханнык поезд кэлбитин ыйытан, бу киһини тохтотон мэһэйдээн кэбиспит. Поезд ааһа охсон хаалбыт. Бу түбэлтэҕэ атын, сыһыана суох киһи кэлэн ыйыталаһан, мэһэйдээн кэбиһэн оһол, өлүү кыайан буолбатах.
Оһол эбэтэр өлүү бэрт кыраттан сылтанан кыайан буолбакка хааллаҕына, сахалар «Олоҕун быата» бөҕө буолан этэҥҥэ орто диэн этэллэр. Бу этиини бигэргэтэр курдук бөҕө оҥоһуулаах киһи диэн эмиэ баар. «Сылдьа түһэр оҥоһуулаах киһи буоламмын быыһанан турабын»,- диэн оһолго түбэһэ сылдьыбыт уонна ону этэҥҥэ ааспыт дьон этэллэр.
Сахалар оһол хаһан баҕарар кэлиэн сөбүн бигэргэтэн: «Киһи сырыттаҕына, сылдьар»,- диэн этэллэр. Бу этии улаханнык туоһулаабат да буоллар киһи айылҕаттан ордук улахан тутулуктааҕын бигэргэтэр этии буолар. Итини тэҥэ оһолго түбэспэт туһугар ханнык быһыылартан оһол үөскүүрүн киһи барыта билэр, олортон сэрэнэр буолара туһата улахан.
Оһолго түбэһии киһиттэн бэйэтиттэн тутулуга ордук улахан. Сэрэхтээх буолуу, эрчиллии, харыстанар ньымалары билии оһолу аҕыйатар кыахтаахтар. (2,16).
Туһаныллыбыт литература..
1. П.С.Афанасьев, П.А.Слепцов, В.И.Лиханов и др. Саха тылын быһаарыылаах кылгас тылдьыта.- Дьокуускай: «Бичик» нац. кинигэ кыһата, 1994.- 264 с.
2. "Туймаада" хаһыат. №310. 23.06.2016.<|endoftext|>
Ганзоригийн Мандахнаран
Ганзоригийн Мандахнаран (монг. Ганзоригийн Мандахнаран, 1986 сыллаахха ыам ыйын 11 күнүгэр төрөөбүт) — Монгуол тустууга, аан дойду чөмпүйэнээттэрин призера.
1986 сыллаахха Зуунмодка төрөөбүт. 2010 сыллаахха Азия Оонньууларын чөмпүйүөнэ буолбута. 2013 сыллаахха Азия Оонньууларыгар үрүҥ көмүс мэтээли ылбыта, оттон Аан дойду чөмпүйэнээтигэр -- боруонсаны. 2014 сыллаахха Аан дойду чөмпүйэнээтигэр эмиэ үһүс миэстэ буолбута. 2016 сыллаахха Монголия көҥүл тустууга сүүмэрдэммит хамаандатыгар киирэн, Бразилия Рио-де-Жанейро куоратыгар ыытыллыбыт Олимпиада оонньууларыгар кыттыбыта. 65 киилэҕэ диэри ыйааһыннаах бөҕөстөргө финалга тахсан бастакы миэстэ иһин Узбекистан бөҕөһө Наврузовтыын киирсибитэ. Тустуу иккис түһүмэҕэр 7:6 ахсаанынан кыайан иһэн, киирсии бүтэрэ 10-ча сөкүүндэ хаалбытын кэннэ, кыайдым дии санаан үөрэн, утарылаһааччытыттан куотан, сэрэтии ылан кыайтарбыта. Тириэньэрдэрэ судьуйа кэллиэгийэтигэр бырачыас түһэрэн мөккүһэ сатаабыттара эрээри, туһа тахсыбатаҕа. Түмүгэр Ганзоригийн Олимпиада үрүҥ көмүс призера буолбута.<|endoftext|>
Иккис сайыҥҥы олимпийскай оонньуулар
Иккис сайыҥҥы олимпийскай оонньуулар 1900 сыллаахха ыам ыйын 14 күнүттэн алтынньы 28 күнүгэр дылы Париж куоракка буолбут.
Бу оонньуу Аан дойду быыстапкатын кытта тэҥҥэ ыытыллыбыт. Оонньууга 997 кыттааччы, ол иһигэр 22 дьахтар кыттыбыт. 24 дойдуттан 95 кэмпилиэк мэдээли 20 спорт көрүҥэр ылбыттар.<|endoftext|>
Үһүс сайыҥҥы олимпийскай оонньуулар
Үһүс сайыҥҥы олимпийскай оонньуулар 1904 сыллаахха от ыйын1 күнүттэн сэтинньи ый 23 күнүгэр дылы Сент -Луис (АХШ) ыытыллыбыт. Барыта 651 кыттааччы, ол иһигэр 6 дьахтар 12 дойдуттан күрэхтэспиттэр. 94 кэмпилиэк мэтээли 18 спорт көрүҥэр ылбыттар.<|endoftext|>
Исмаил Мусукаев
Исмаи́л Тиму́рович Мусука́ев (, , Россия) — Кабардино-Балкария көҥүл тустууга бөҕөһө. 2016 сыл Арассыыйа чемпионатыгар кыайтаран баран истериканы тардыбыт киһи буолар. 2015 сыллаах Арассыыйа көҥүл тустууга үрүҥ көмүс бирииһи ылбыта. Кыттар категорията 57 кг дылы.
Олоҕун олуктара.
Родился 28 января 1993 сыл тохсунньу 28 күнүгэр Нальчик куоракка төрөөбүтэ. Көҥүл тустуунан 12 саастааҕыттан дьарыктанар. Тренера Шеме Шемеев уонна Юсуп Ажоев.
2015 сыллаахха Арассыыйа чемпионатыгар Лебедев Викторга хотторон үрүҥ көмүс бирииһи ылбыта. .<|endoftext|>
Төрдүс сайыҥҥы олимпийскай оонньуулар
Тердус сайыҥҥы олимпийскай оонньуу 1908 сыллаахха муус устар 27 күнүттэн алтынньы 31 күнүгэр дылы Лондон куоракка (Великобритания) ыытыллыбыт. Барыта 2008 кыттааччы 22 дойдуттан күрэхтэспиттэр. Сана Зеландия Австралия спортсменнарын кытта кыттыһан биир хамаанда Австралазия диэни туруорбут. 110 кэмпилиэк мэтээл 22 спорт көрүҥэр оонньотуллубут.<|endoftext|>
Бэһис сайыҥҥы олимпийскай оонньуулар
Бэһис сайыҥҥы олимпийскай оонньуу 1912 сыллаахха бэс ыйын 5 күнүттэн 27 күнүгэр дылы Стокгольм куоракка (Швеция) ыытыллыбыт. Барыта 2407 кыттааччы 28 дойдуттан күрэхтэспиттэр. 109 кэмпилиэк мэтээл оонньоммут. Маҥнайгынан электроннай чаһы уонна фотофиниш туттуллубут.<|endoftext|>
Алтыс сайыҥҥы олимпийскай оонньуулар
Алтыс сайыҥҥы олимпийскай оонньуулары 1912 сыл ыам ыйын 27 күнүгэр МОК быһаарыытынан Берлин куоракка 1916 сыллаахха ыытыллыахтаах этэ. Ол эрэн Маҥнайгы Аҕа дойду сэриитэ саҕаламмытынан оонньуу тохтотуллубут.Бу оонньууларга анаан Берлиҥҥэ саҥа стадион тутуллан бэлэм буолбута. Улахан этиинэн кыһыҥҥы Олимпийскай нэдиэлэни ыытыы буолбута.Баден- Вюртембергка ыытыллыахтаах этэ.<|endoftext|>
Сэттис сайыҥҥы олимпийскай оонньуулар
Сэттис сайыҥҥы олимпийскай оонньуу Антверпен куоракка (Бельгия)1920 сыллаахха атырдьах ыйын 14 күнүттэн 29 күнүгэр дылы ыытыллыбыт. Кыттааччы ахсаана 29 дойдуттан 2626 эбит. Барыта 154 кэмпилиэк мэтээл 26 спорт көрүҥэр оонньоммут.<|endoftext|>
Ахсыс сайыҥҥы олимпийскай оонньуу
Ахсыс сайыҥҥы олимпийскай оонньуу Париж куоракка (Франция)1924 сыллаахха от ыйын 5 күнүттэн 27 күнүгэр дылы ыытыллыбыт. Кыттааччы ахсаана 44 дойдуттан 3089 эбит. Барыта 126 кэмпилиэк мэтээл 17 спорт көрүҥэр оонньоммут.<|endoftext|>
Тохсус сайыҥҥы олимпийскай оонньуу
Тохсус сайыҥҥы олимпийскай оонньуу Амстердам куоракка (Нидерланды) 1928 сыллаахха ыам ыйын 17 күнүттэн атырдьах ыйын 12 күнүгэр дылы ыытыллыбыт. Кыттааччы ахсаана 46 дойдуттан 2883 эбит. Барыта 109 кэмпилиэк мэтээл 14 спорт көрүҥэр оонньоммут.<|endoftext|>
Онус сайыҥҥы олимпийскай оонньуу
Онус сайыҥҥы олимпийскай оонньуу Лос -Анджелес куоракка (АХШ)1932 сыллаахха от ыйын 30 күнүттэн атырдьах ыйын 14 күнүгэр дылы ыытыллыбыт. Кыттааччы ахсаана 37 дойдуттан 1332 эбит. Барыта 117 кэмпилиэк мэтээл 14 спорт көрүҥэр оонньоммут.<|endoftext|>
Йока Тони
Тони Йока (фр. "Tony Yoka", 1992 сыллаахха муус устар 28 күнүгэр төрөөбүт) — боронсуус любитель-боксуора, 2015 с. аан дойду чөмпүйүөнэ, 2015 с. Дьобуруопа оонньууларын призера.
Биографията.
1992 сыллаахха Франция Париж куоратыгар төрөөбүт.
Успуорка карьерата.
2010 сыллаахха Сингапурга ыытыллыбыт Ыччаттар Олимпийскай оонньууларыгар Саҥа Зеландия боксуора Джозеф Паркеры кыайан, чөмпүйүөн аатын сүкпүтэ. Ол кэннэ эмиэ ити сыл Юниордар аан дойдутааҕы чөмпүйэнээттэригэр үрүҥ көмүс призер буолбута.
2012 сыллаахха Тони Лондоннааҕы Олимпиадаҕа супер-ыарахан ыйааһыҥҥа (91 кг үөһэ) кыттыбыта. Ол гынан баран тута бастакы киирсиитигэр Канада боксуора Саймон Кинҥа 16+:16 ахсаанынан хотторон, 9-с эрэ миэстэ буолбута.
2015 с. бэс ыйыгар Дьобуруопа бастакы оонньууларыгар боруонса мэтээлгэ тиксибитэ. Эмиэ ол сыл алтынньытыгар Дохаҕа ыытыллыбыт Аан дойду чөмпүйэнээтигэр бастаабыта.<|endoftext|>
Пити Адам
Адам Пити (1994 с. ахсынньы 28 күнүгэр Улуу Британия Аттоксетерыгар төрөөбүт) — Британия харбыы:ыта, аан дойду үс төгүллээх, Дьобуруопа аҕыс төгүллээх чөмпүйүөнэ, кылгас кэрчиккэ Аан дойду чөмпүйэнээтин үс төгүллээх үрүҥ көмүс призера, Содружество оонньууларын икки төгүллээх чөмпүйүөнэ, 50 уонна 100 миэтэрэҕэ браһынан харбааһыҥҥа аан дойду рекордсмена.
Биографията.
Адам Пити Дьобуруопа чөмпүйэнээтигэр аан бастаан 2013 сыллаахха кыттыыта эрээри, бириистээх миэстэҕэ тиксибэтэҕэ.
2014 сыллаахха Содружество оонньууларыгар 2 кыһыл көмүс уонна 1 үрүҥ көмүс мэтээлгэ тиксибитэ. Ол кэнниттэн Дьобуруопа чөмпүйэнээтигэр кытта 4 кыһыл көмүс мэтээли ылбыта. Онтун ааһан 50 миэтэрэҕэ браһынан харбааһыҥҥа аан дойду рекордун олохтообута. Аан дойду кылгас ууга (на короткой воде) чөмпүйэнээтигэр үс үрүҥ көмүс мэтээли иилиммитэ. Эмиэ ол сыл Адамы Дьобуруопаҕа сыл бастыҥ харбыыһытынан ааттаабыттара
2015 сыллаахха национальнай чөмпүйэнээккэ 100 миэтэрэҕэ браһынан харбааһыҥҥа аан дойду рекордун олохтообута. Аан дойду чөмпүйэнээтигэр 100 миэтэрэҕэ харбааһыҥҥа бастаабыта. Ол кэннэ полуфиналга 50 миэтэрэҕэ харбааһыҥҥа аан дойду рекордун олохтообута, оттон финалга тахсан эмиэ ити кэрчиккэ бастаабыта. Эмиэ ити күрэхтэһиигэ булкаас эстэпиэтэҕэ үһүс кыһыл көмүс мэтээлин сүүйбүтэ уонна аан дойду рекордун олохтообута.
2016 сыллаахха Бразилия Рио-де-Жанейротыгар буолбут Олимпиадаҕа финалга 100 миэтэрэни барһынан харбааһыҥҥа 57,13 сөкүүндэнэн кэлэн, аан дойду рекордун олохтообута.<|endoftext|>
Ыксаллаах кэм
Киһи олоҕор биирдэ эмэтэ олус ыксаллаах, чыпчылҕан түгэнэ таба быһаарыыны ылынар уонна ураты түргэнник хамсанан ол быһаарыыны олоххо киллэрэр кэм тиийэн кэлэн ааһар. Соһуччу, олус ыксаллаах кэмҥэ түбэһэн ылыы ураты эппиэтинэһи үөскэтэр. Бу кэмҥэ киһи хайдах туттубутуттан, хамсаммытыттан салгыы олоҕо барыта тутулуктанар.
Сааскы бадарааннаах суолга томторго тахсыыга биир колея устун утары иһэр массыынаны көрсө түһэн баран суоппар массыынатын уруулун олус түргэнник эрийэ тута охсон утары иһэр массыынаттан бэйэтин массыыната туоруу охсон биэрэрин ситиһэн абаарыйаны, харсыһыыны мүлчү түспүтэ салгыы суоппардыырыгар бөҕө тирэх буолбута.
Ыксаллаах кэмҥэ түргэнник хамсаныыны киһи этин-сиинин эрчийэн, буор кутун утумнаахтык дьарыктаан эрэ ситиһиэн сөп.
Дьарыктаах, эрчиллиилээх киһи санаата өссө күүһүрэн, ордук түргэнник хамсанары ситиһэр кыахтанар.
Киһи ыксаллаах кэмҥэ түбэстэҕинэ олус, ураты түргэнник хамсаннаҕына табыллар. Бу балаһыанньаҕа өйдөрүн сүтэрбэтэх, быыһанар санааларын ханан даҕаны мөлтөппөтөх дьон санааларыгар бириэмэ уһаан биэрэн быыһанар кыахха киирэн хаалаллара биллэр.
Үөрэхтээхтэр маннык кэм тиийэн кэлиитин «Бириэмэ тохтоон ылар кэмэ» диэн ааттыыллар. Ыксаллаах балаһыанньаҕа түбэһэ сылдьыбыт дьон кэпсээннэринэн бу кэм биллэр уратылаах. Ол уратытынан быыһанаары гыммыт киһи санаатыгар бириэмэ уһаан хаалбыт курдук буолар, онтон кыайан быыһаммат киһиэхэ бириэмэтэ төттөрү, кыайан тиийбэккэ кылгаан хаалар. (1,6).
Ыксаан, ыгылыйан барыны барытын төттөрү-таары, сыыһа-халты оҥоруу уоппута, эрчиллиитэ суох киһиттэн тахсара ордук элбэх. Ыксаллаах түбэлтэҕэ элбэхтэ эрчиллибит киһи түргэнник уонна табатык хамсанар кыахтанар. Кини чыпчылҕан да түгэнин таах хаалларбакка бэйэтин быыһанарын туһугар олус наадалаах хамсаныылары оҥорор кыахтаах. Киниэхэ быһаарыылаах сөкүүндэлэр уһаан биэрбит курдук буолаллар. Ыксаабыт, мэй-тэй барбыт, буккуллубут киһи барытын төттөрү-таары, сыыһа-халты оҥороруттан төһө эмэ элбэх да бириэмэ тиийбэт буолан хаалан быыһанар суолу кыайан булбат эбэтэр быыһанар сиригэр кыайан тиийбэккэ хаалар.
Сэриигэ сылдьар киһи алҕас миинэни үктээбитин элбэрээгин тыаһыттан истэн күүһүн муҥунан соҕотохто туора ойон биэрбитигэр, хата атаҕа эрэ оскуолкаларга табыллыбыт. Кини миинэ эстэригэр элбэрээгин тыаһын истээт соҕотохто күүһэ баарынан туора ыстаммыт. Хапсаҕайдык хамсанан, кыахтаахтык туора ойон биэрэн тыыннаах ордорун ситиспит. Ити кыайыыны ситиһэригэр кини эрдэттэн үөрэппитэ, бэлэмнэммитэ уонна эрчиллибитэ олук буолан туһалаабыттар.
Ыксаллаах балаһыанньаҕа түбэһэ сылдьыбыт дьон билинэллэринэн бэлэмнээх, эрчиллиилээх буолуу олус улахан оруолу ылар. Чыпчылыйыах да түгэнэ сыыһа-халты туттубакка, хайдах быыһанар туһунан эрдэттэн быһаарыммытын курдук оҥорбут киһи быыһанар кыаҕа элбээн биэрэр.
Тимирэн эрэр хараабылтан тымныы ууга түһэригэр эрдэттэн бэлэмнэнэн эбиискэ аһаабыт, халыҥнык таҥныбыт, тимирбэт гына оҥостубут киһи төһө эмэ өр кэмҥэ уста сылдьан тоҥон хаалбакка тыыннаах ордубута биллэр. Ыксаан, тиэтэйбит санааларыгар хараабылтан куота охсоору төбөлөрүнэн тымныы ууга ыстаныталаабыт дьон сотору тоҥоннор тимирэн хаалбыттар.
Муораҕа хараабыл тимирэн эрдэҕинэ эрдэттэн санаалара түһэн, ханна да баралларын-кэлэллэрин билбэт буола соһуйбут, куттаммыт дьон кыайан быыһанар кыахтара лаппа кыччыыр. Ханнык баҕарар балаһыанньаҕа киһи бэйэтин хайдах быыһанарын туһунан өйдөбүллээх, билиилээх уонна олус түргэнник хамсанарга сөптөөхтүк эрчилиннэҕинэ ыарахан да балаһыанньаттан быыһаныан сөп. Олус түргэн уонна чуолкай хамсаныылары оҥоруу кыра да кыаҕы таба туһанарынан ситиһии кэлэрин хааччыйар. Элбэх эрчиллиилээх, туруктаах өйдөөх-санаалаах, этин-сиинин үөрүйэх оҥорбут, буор кута сайдыбыт киһи ханнык да ыксаллаах түгэннэргэ санаата буккуллан хаалбакка, кыра да бириэмэни таах ыыппакка сөптөөхтүк, табатык хамсанар кыахтанарыттан быыһанар суолу булунар кыаҕа улаатар.
Эрчиллии, эти-сиини дьарыктааһын, үөрүйэх оҥоруу киһи олоҕор куруук кэлэн ааһар оһоллортон, сыыһа-халты туттунуулартан быыһанар кыаҕы биэрэр. Урут буолан ааспыт маарынныыр быһыыларга дьон тугу оҥороннор туһаммыттарын үөрэтии, билии-көрүү, ол аата киһи оҥорорун курдук оҥоруу, киһи быһыылаах буолуу сыыһа-халты туттунары аҕыйатарын сахалар таҥараларын үөрэҕэ тутуһар. Дьон олохторун уопутун үөрэтии, олору бэйэ олоҕор сатаан туһанар буолуу олоҕу уһатыыга улаханнык көмөлөһөр.
Ыксаллаах кэмҥэ айылҕа киһи харыстанар күүһүн эбэн биэрэр. Аһара ыксаабыт киһи толкуйдуур өйө, салгын кута көтөн хаалыыта кинини салайыыны ийэ кута ылынан быһалыы салайарыгар тириэрдэр. Бу ыксаллаах кэмҥэ улахан тииккэ ыттыбыттарын, киэҥ көҥүһү үрдүнэн ойбуттарын билбэккэ хаалбыт дьон бааллар. Айылҕа киһиэхэ ыксаллаах кэмҥэ буккуллар, быһаарыыны ылыммакка хаалан хаалыан сөптөөх толкуйдуур өйүн, салгын кутун арааран, түргэнник быһаарыыны ылынар ийэ кутун өйүн-санаатын холбоон күүһүгэр күүс эбэр, аһара түргэнник хамсанарын ситиһэр.
Олоххо биирдэ эмэтэ да буоллар кэлэн ааһар ыксаллаах, ыгыллыылаах кэмҥэ сыыһа-халты туттубат буолуу киһи быһыылаах киһи олус туһалаах хаачыстыбата буолар. (2,16).
Туһаныллыбыт литература..
1. Журнал «Техника молодежи», N 11, 1987 г.
2. "Туймаада" хаһыат. №315. 28.07.2016.<|endoftext|>
Лондоннааҕы Олимпиада 2012
2012 с. сайыҥҥы Олимпиада оонньуулара (англ. "2012 Summer Olympics", фр. "Jeux Olympiques d'été de 2012", официальнайдык Игры XXX Олимпиады диэн ааттанар) —2012 с. от ыйын 27 күнүттэн атырдьах ыйын 12 күнүгэр диэри Улуу Британия киин куората Лондоҥҥа ыытыллыбыт уон үһүс сайыҥҥы Олимпиада оонньуулара. Лондон Олимпиада оонньууларын үһүс төгүлүн бэйэтин күөнүгэр ыыппыт бастакы куорат (бу иннинэ 1908 уонна 1948 сыллардаахх буолбута). Оонньуу ымыылара — Венлок уонна Мандевиль.
Куораты талыы.
Хандьыдаат-куораттары талыы 2003 сыл от ыйын 15 күнүгэр түмүктэммитэ. Ол саҕана аан дойду 9 куората Оонньуулары тэрийиэн баҕарарын туһунан баҕатын номнуо биллэрбитэ: Гавана, Стамбул, Лейпциг, Лондон, Мадрид, Москуба, Нью-Йорк, Париж уонна Рио-де-Жанейро.
2004 с. ыам ыйын 18 күнүгэр Олимпиада норуоттар икки ардыларынааҕы кэмитиэтэ (МОК) киирбит сайаапкалары көрөн, сыаналаан баран, 5 куораты талбыта. Ол -- Мадрид, Москуба, Ньэ-Йорк, Париж уонна Лондон. Бүтэһиктээх быһаарыы 2005 с. Сингапурга ыытыллыахтаах МОК 117-с сиэссийэтигэр ылыныллыахтааҕа.
Лондон кандидатуратын 2005 с. от ыйын 6 күнүгэр талбыттара. Сайаапканы Улуу Британия премьер-миниистирэ Тони Блэр бэйэтинэн тиийэн туттарбыта.
Оонньуу ыытыллар куората биллэриллибитин сарсыҥҥы күнүгэр Лондоҥҥа терракт буолбута.
Кыттыбыт дойдулар.
2012 сыллааҕы сайыҥҥы Олимпиадаҕа уопсайа 204 дойдуттан кыттыбыттара. 4 киһи МОК былааҕын тутан киирэн, кини аатыттан киирсибиттэрэ.
Тэрилтэлэр.
Куттал суох буолуутун хааччыйыы.
Олимпиада оонньууларыгар куттах суох буолуутун хааччыйарга күүстээх, кытаанах миэрэлэр ылыллыбыттара. Онно уопсайа 40 тыһыынча киһи кыттыбыта. Ол иһигэр 14 тыһыынча полиция үлэһитэ уонна 17 тыһыынча байыаннай сулууспалаах. Улуу Британия бырабыыталыстыбата куттал суох буолуутун хааччыйарга байыаннай тиэхиньикэни, бэл, "Рапира" диэн зенитнай-ракетнай копмлексы туһаммыта. Куттал суох буолуутун хааччыйарга 585 мөлүйүөн кэриҥэ стерлинг фунтата ороскуоттаммыта.
Успуорт эбийиэктэрэ.
Успуорт эбийиэктэрин улахан аҥаара Улахан Лондон тулатыгар баара. Үс кэрчиккэ арахсара — Олимпиада түһүлгэлэр, Олимпиада парката, өрүстээҕи (куорат соҕуруу өттүгэр, Темза өрүс кытылын кыйа) уонна киин, кииҥҥэ уонна эрэгийиэй арҕаа өттүгэр.
Лондон таһыгар.
Куорат таһыгар хас даҕаны успуорт стадиона үлэлээбитэ. Улуу Британия биэс куоратыгар футболга барыллааһын киирсиилэр буолбуттара:
Ону сэргэ Лондоҥҥа хас даҕаны эбийиэк баара:
Им бэлиэлэр.
Ымыылар.
Оонньуу ымыыларын 2010 сыл ыам ыйын 19 күнүгэр биллэрбиттэрэ. Ымыыларынан, ааптардар этэллэринэн, Болтон ыстаал Венлок уонна Мандевиль диэн ааттаах икки таммаҕа буолбуттара. Кинилэр Олимпиадаҕа ханыылыы оонньуу аан бастакытын ыытыллыбыт Мач-Венлок диэн куоратын уонна Паралимпиадаҕа ханыылыы оонньуу эмиэ бастакытын ыытыллыбыт Сток-Мандевиль диэн куорат аатынан ааттамыттар. Ымыылар иккиэн биирдии харахтаахтар, ол харахтарыгар Оонньуу им бэлиэлэрэ уруһуйбаммыттар (Венлокка — Олимпиада им бэлиэтэ, Мандевильга — Паралимпиада).
Олимпиада уотун эстэпиэтэтэ.
Олимпиада уотун эстэпиэтэтэ 2012 сыл ыам ыйын 19 күнүттэн от ыйын 27 күнүгэр, Олимпиада буолар киэһэтигэр, диэри ыытыллыбыта. Эстэпиэтэ Холбоһуктаах Королевства бары сиринэн ааспыта, ону сэргэ хоруоналаммыт сирдэ — Джерси, Гернси уонна Мэн арыы — уоннаИрландия Өрөспүүбүлүкэтэ хабыллыбыттара.
Халандаар.
Оонньуу толору араспысаанньата 2010 сыл олунньу 15 күнүгэр тахсыбыта.<|endoftext|>
Марина Арзамасова
Марина Александровна Арзамасова (белор. Марына Аляксандраўна Арзамасава, төрөөбүтүнэн Котович (белор. Катовіч); 1987 с. ахсынньы 17 күнүгэр Минскэй куоракка төрөөбүт) — белорусския чэпчэки атлетикаҕа спортсмена, Аан дойду 2015 сыллааҕы, Дьобуруопа 2014 сыллаахха 800 миэтэрэҕэ сүүрүүгэ чөмпүйүөнэ. «Белоруссия спортивнай Олимпа» бириэмийэ лауреата (2014), Беларусь Өрөспүүбүлүкэтин үтүөлээх маастара (2016).
Күрэхтэһиилэр.
Лондон 2012.
Лондоннааҕы Олимпиадаҕа 800 миэтэрэҕэ сүүрүүгэ кыттыбыта. Бэһис барыллааһын сүүрүүгэ 4-с миэстэ буолбута. Онон полуфиналга кыайан киирбэтэҕэ (хас биирдии сүүрүүттэн үс бастыҥ эрэ талыллара). Ол гынан барана Марина бастаабыт кыыстан баара-суоҕа 0,10 сөк, оттон үһүстээбит Кения кыыһа Чероно Коэчтан 0,02 сөк хаалбыта. Ити сүүрүүгэ иккис миэстэни кэлин, 2013 с., күрэхтэһииттэн туоратыллыбыт, Лондоннааҕы түмүктэрэ сотуллубут Арассыыйа атлета Елена Аржакова ылбыта.
2014 с. Дьобуруопа чөмпүйэнээтигэр.
Дьобуруопа чэпчэки атлетикаҕа чөмпүйэнээтигэр Марина Арзамасова икки эргиири 1.58,15, сүүрэн кэлэн, Британия уонна Польша спортсменнарын кыайан, Дьобуруопа ити дьыллааҕы бастыҥ бириэмэтин көрдөрбүтэ.
Риотааҕы Олимпиада 800 миэтэрэҕэ барыллааһын сүүрүүтүгэр Арзамасова 1:58.44 кэлбитэ. Полуфинал сүүрүүтүгэр бириэмэтэ -- 1:58.87. Ол гынан баран финал киирсиитигэр (800 м) 1:59.10. бириэмэлээх баара-суоҕа сэттиһинэн кэлбитэ. Бастакы -- Кастер Семеня (1:55.28), иккис -- Франсина Нийонсаба (1:56.49), үһүс -- Маргарет Вамбуи (1:56.89) буолбуттара.<|endoftext|>
Франк Чамисо
Франк Чамисо Маркес (исп. "Frank Chamizo Márquez", 1992 сыллаахха от ыйын 10 күнүгэр төрөөбүт) — Куубаттан төрүттээх Италия тустууга, Аан дойду, Дьобуруопа уонна Панамериканскай оонньуулар чөмпүйүөннэрэ, Дьобуруопа оонньууларын призера.
Биографията.
Франк Чамисо 1992 сыллаахха от ыйын 10 күнүгэр Куба Матансасетыгар төрөөбүт. 2010 сыллаахха Панамериканскай оонньуулар чөмпүйүөннэринэн, Аан дойду чөмпүйэнээтин боруонса призерунан буолбут.
2013 сылтан саҕалаан Италия аатыттан тустар. 2015 сыллаахха Дьобуруопа оонньууларын үрүҥ көмүс призера буолбута. 2015 сыллаахха балаҕай ыйыгар Лас-Вегаска ыытыллыбыт Аан дойду чөмпүйэнээтигэр бастаабыта уонна Италияттан мэтээллэммит соҕотох спортсмен буолбута. 2016 сыллаахха кулун тутарга Ригаҕа ыытыллыбыт Дьобуруопа чөмпүйэнээтигэр бастаабыта.
2016 сыллаахха Бразилия Рио-де-Жанейро куоратыгар ыытыллыбыт сайыҥҥы Олимпиадаҕа Италия сүүмэрдэммит хамаандатын аатыттан тустан боруонса мэтээли ылбыта.<|endoftext|>
Уон биирис сайыҥҥы олимпийскай оонньуу
Уон биирис сайыҥҥы олимпийскай оонньуу Берлин куоракка (Германия)1936 сыллаахха атырдьах ыйын 1 күнүттэн атырдьах ыйын 16 күнүгэр дылы ыытыллыбыт. Кыттааччы ахсаана 49 дойдуттан 4066 эбит. Барыта 129 кэмпилиэк мэтээл 19 спорт көрүҥэр оонньоммут.
Оргкомитет Генеральнай сэкиритээрэ Карл Дим этии киллэрбитинэн аан бастаан олимпийскай уот эстафетата ыытыллыбыт. Уоту Олимпияттан сүүрүктэр факелга тутан эстафета курдук илииттэн илиигэ биэрэннэр аҕалбыттар. Мантан ыла бу олимпийскай традицияҕа кубулуйбут. Оонньуу аһыллыытын телевидениенан быьа эфииргэ кердербуттэр, онтон күрэхтэһиилэри устан Лени Рифеншталь «Олимпия» диэн документальнай киинэ таһаарбыт.<|endoftext|>
Уон иккис сайыҥҥы Олимпиада
XII сайыҥҥы Олимпиада Токио куоракка (Япония) 1940 сыллаахха балаҕан ыйын 21 күнүттэн алтынньы 6 күнүгэр дылы ыытыллыахтаах этэ. Ол эрээри 1938 сыллаахха Япония оонньуу ыытартан батыммыта, онон Хельсинки куорат (Финляндия) от ыйын 20 күнүттэн атырдьах ыйын 4 күнүгэр дылы ыытарга былааннаммыта.
Ол гынан баран 1939 сыллаахха сэрии саҕаламмытынан (кэлин Иккис аан дойду сэриитэ диэн ааттаммыта) 1940 сыллаахха ыам ыйын 2 күнүгэр МОК бэрэсидьиэнэ Байе-Латур МОК чилиэннэригэр Оонньуу ыытыллара тохтотулларын туһунан суруйбут.<|endoftext|>
Уон үһүс сайыҥҥы олимпийскай оонньуу
Уон үһүс сайыҥҥы олимпийскай оонньуу 1939 сыллаахха бэс ыйыгар МОК быһаарыытынан Лондон куоракка (Великобритания)1944 сылга ыытыллыахтаах эбит. Аҕа дойду сэриитэ буола турарынан Оонньуу ыытыллыбатах. Бу Оонньуулар МОК 50 сылыгар ананыахтаах этилэр. Төһө да сэрии буола турдар, Швейцарияҕа Лозаннаҕа МОК штаб- квартиратыгар 1944 сыл бэс ыйын 17-19 күннэригэр үбүлүөйү бэлиэтээбиттэр.<|endoftext|>
Уон төрдүс сайыҥҥы олимпийскай оонньуу
Уон төрдүс сайыҥҥы олимпийскай оонньуу Лондон куоракка (Великобритания)1948 сыллаахха от ыйын 29 күнүттэн атырдьах ыйын 14 күнүгэр дылы ыытыллыбыт. Кыттааччы ахсаана 59 дойдуттан 4099 эбит. Барыта 136 кэмпилиэк мэтээл 17 спорт көрүҥэр оонньоммут.<|endoftext|>
Уон бэһис сайыҥҥы олимпийскай оонньуу
Уон бэһис сайыҥҥы олимпийскай оонньуу Хельсинки куоракка (Финляндия)1952 сыллаахха от ыйын 19 күнүттэн атырдьах ыйын 3 күнүгэр дылы ыытыллыбыт. Кыттааччы ахсаана 69 дойдуттан 4407 эбит. Барыта 149 кэмпилиэк мэтээл 17 спорт көрүҥэр оонньоммут.<|endoftext|>
Уон алтыс сайыҥҥы олимпийскай оонньуу
Бу оонньуу уратыта диэн икки дойдуга ыытыллыбыт. Уон алтыс сайыҥҥы олимпийскай оонньуулар Мельбурн куоракка (Австалия)1956 сыллаахха сэтинньи ый 22 күнүттэн ахсынньы ый 8 күнүгэр дылы уонна Стокгольм куоракка (Швеция) бэс ыйын 10-17 күннэригэр ат спорда ыытыллыбыттар. Кыттааччы ахсаана 67 дойдуттан 3184 эбит. Барыта 145 кэмпилиэк мэтээл 17 спорт көрүҥэр оонньоммут.<|endoftext|>
Уон сэттис сайыҥҥы олимпийскай оонньуу
Уон сэттис сайыҥҥы олимпийскай оонньуу Рим куоракка (Италия)1960 сыллаахха атырдьах ыйын 25 күнүттэн балаҕан ыйын 11 күнүгэр дылы ыытыллыбыт. Кыттааччы ахсаана 83 дойдуттан 5348 эбит. Барыта 150 кэмпилиэк мэтээл 17 спорт көрүҥэр оонньоммут.<|endoftext|>
Уон ахсыс сайыҥҥы олимпийскай ооньуу
Уон ахсыс сайыҥҥы олимпийскай оонньуу Токио куоракка (Япония)1964 сыллаахха алтынньы ый 10 күнүттэн алтынньы ый 24 күнүгэр дылы ыытыллыбыт. Кыттааччы ахсаана 93 дойдуттан 5151 эбит. Барыта 163 кэмпилиэк мэтээл 19 спорт көрүҥэр оонньоммут.<|endoftext|>
Уон тохсус сайыҥҥы олимпийскай оонньуу
Уон тохсус сайыҥҥы олимпийскай оонньуу Мехико куоракка (Мексика)1968 сыллаахха алтынньы ый 12 күнүттэн 27 күнүгэр дылы ыытыллыбыт. Кыттааччы ахсаана 112 дойдуттан 5530 эбит. Барыта 172 кэмпилиэк мэтээл 20 спорт көрүҥэр оонньоммут.<|endoftext|>
Сүүрбэһис сайыҥҥы олимпийскай оонньуу
Сүүрбэһис сайыҥҥы олимпийскай оонньуу Мюнхен куоракка (ФРГ)1972 сыллаахха атырдьах ыйын 26 күнүттэн балаҕан ыйын 10 күнүгэр дылы ыытыллыбыт. Кыттааччы ахсаана 121 дойдуттан 7170 эбит. Барыта 195 кэмпилиэк мэтээл 23 спорт көрүҥэр оонньоммут.<|endoftext|>
Сүүрбэ биирис сайыҥҥы олимпийскай оонньуу
Сүүрбэ биирис сайыҥҥы олимпийскай оонньуу Монреаль куоракка (Канада)1976 сыллаахха от ыйын 17 күнүттэн атырдьах ыйын 1 күнүгэр дылы ыытыллыбыт. Кыттааччы ахсаана 92 дойдуттан 6028 эбит. Барыта 198 кэмпилиэк мэтээл 21 спорт көрүҥэр оонньоммут.<|endoftext|>
Сүүрбэ иккис сайыҥҥы олимпийскай оонньуу
Сүүрбэ иккис сайыҥҥы олимпийскай оонньуу Москва куоракка (СССР)1980 сыллаахха от ыйын 19 күнүттэн атырдьах ыйын 3 күнүгэр дылы ыытыллыбыт. Кыттааччы ахсаана 80 дойдуттан 5179 эбит. Барыта 2-3 кэмпилиэк мэтээл 21 спорт көрүҥэр оонньоммут.<|endoftext|>
Сүүрбэ үһүс сайыҥҥы олимпийскай оонньуу
Сүүрбэ үһүс сайыҥҥы олимпийскай оонньуу Лос-Анджелес куоракка (АХШ)1984 сыллаахха от ыйын 28 күнүттэн атырдьах ыйын 12 күнүгэр дылы ыытыллыбыт. Кыттааччы ахсаана 140 дойдуттан 6829 эбит. Барыта 221 кэмпилиэк мэтээл 23 спорт көрүҥэр оонньоммут.<|endoftext|>
Сүүрбэ төрдүс сайыҥҥы олимпийскай оонньуу
Сүүрбэ төрдүс сайыҥҥы олимпийскай оонньуу Сеул куоракка (Корея)1988 сыллаахха балаҕан ыйын 17 күнүттэн алтынньы ыйын 2 күнүгэр дылы ыытыллыбыт. Кыттааччы ахсаана 159 дойдуттан 8465 эбит. Барыта 263 кэмпилиэк мэтээл 27 спорт көрүҥэр оонньоммут.<|endoftext|>
Сүүрбэ бэһис сайыҥҥы олимпийскай оонньуу
Сүүрбэ бэһис сайыҥҥы олимпийскай оонньуу Барселона куоракка (Испания)1992 сыллаахха от ыйын 25 күнүттэн атырдьах ыйын 9 күнүгэр дылы ыытыллыбыт. Кыттааччы ахсаана 169 дойдуттан 9356 эбит. Барыта 257 кэмпилиэк мэтээл 32 спорт көрүҥэр оонньоммут.<|endoftext|>
Сүүрбэ алтыс сайыҥҥы олимпийскай оонньуу
Сүүрбэ алтыс сайыҥҥы олимпийскай оонньуу Атланта куоракка (Джорджия, АХШ)1996 сыллаахха от ыйын 19 күнүттэн атырдьах ыйын 4 күнүгэр дылы ыытыллыбыт. Кыттааччы ахсаана 197 дойдуттан 10320 эбит. Барыта 271 кэмпилиэк мэтээл 26 спорт көрүҥэр оонньоммут.<|endoftext|>
Сүүрбэ сэттис сайыҥҥы олимпийскай оонньуу
Сүүрбэ сэттис сайыҥҥы олимпийскай оонньуу Сидней куоракка (Австралия) 2000 сыллаахха балаҕан ыйын 15 күнүттэн алтынньы ый 1 күнүгэр дылы ыытыллыбыт. Кыттааччы ахсаана 199 дойдуттан 10651 эбит. Барыта 300 кэмпилиэк мэтээл 28 спорт көрүҥэр оонньоммут.<|endoftext|>
Сүүрбэ ахсыс сайыҥҥы олимпийскай оонньуу
Сүүрбэ ахсыс сайыҥҥы олимпийскай оонньуу Афины куоракка (Греция) 2004 сыллаахха атырдьах ыйын 13 күнүттэн 29 күнүгэр дылы ыытыллыбыт. Кыттааччы ахсаана 201 дойдуттан 10625 эбит. Барыта 301 кэмпилиэк мэтээл 28 спорт көрүҥэр оонньоммут.<|endoftext|>
Сүүрбэ тохсус сайыҥҥы олимпийскай оонньуу
Сүүрбэ тохсус сайыҥҥы олимпийскай оонньуу Пекин куоракка (КНР) 2008 сыллаахха атырдьах ыйын 8 күнүттэн 24 күнүгэр дылы ыытыллыбыт. Кыттааччы ахсаана 204 дойдуттан 11099 эбит. Барыта 302 кэмпилиэк мэтээл 28 спорт көрүҥэр оонньоммут.<|endoftext|>
Отутус сайыҥҥы олимпийскай оонньуу
Отутус сайыҥҥы олимпийскай оонньуу Лондон куоракка (Великобритания) 2012 сыллаахха от ыйын 27 күнүттэн атырдьах ыйын 12 күнүгэр дылы ыытыллыбыт. Кыттааччы ахсаана 204 дойдуттан 10956 эбит. Барыта 302 кэмпилиэк мэтээл 26 спорт көрүҥэр оонньоммут.<|endoftext|>
Отут биирис сайыҥҥы олимпийскай оонньуу
Отут биирис сайыҥҥы олимпийскай оонньуу Рио-де-Жанейро куоракка (Бразилия) 2016 сыллаахха атырдьах ыйын 5 күнүттэн 21 күнүгэр дылы ыытыллыбыт. Кыттааччы ахсаана 206 дойдуттан 11000 элбэх эбит. Барыта 306 кэмпилиэк мэтээл 28 спорт көрүҥэр оонньоммут.<|endoftext|>
Филипп Киркоров
Филипп Бедросович Киркоров () — Россия народнай артыыһа, биллиилээх эстрада ырыаһыта, композитор уонна продюсер.
1967 сыллаахха муус устар ый 30 күнүгэр Варна куоракка Болгарияҕа төрөөбүт.Аҕата ырыаьыт буолан уол 5 сааһыттан гастрольга элбэхтэ сылдьыбыт.1984 сыллаахха Филипп Гнесин аатынан Государственнай муусыка училищетыгар үөрэнэ киирбит. Ону 1988 сыллаахха кыһыл дипломунан бүтэрбит.Киркоров 1985 сыллаахха аан бастаан болгарскай тылынан «Алеша» диэн ырыаны толорон күөх экраҥҥа тахсан биллиини ылбыта.1987 сыллаахха муусукаан быһыытынан үлэтин саҕалаабыта.
Аҕыс төгүллээх «Овация» бириэмийэ кыайыылааҕа, биэс төгүл «World Music Awards» наҕарааданы Россия саамай биллэр ырыаьытынан ылбыт, элбэх төгүллээх «Золотой граммофон», «Стопудовый хит», «Серебряная калоша»бириэмийэлэр кыайыылаа5а.<|endoftext|>
Олох быата
Олох быата үөһээттэн Дьылҕа Хаантан тутулуктаах диэн сахалар этэллэр.
Сахалар олохторун үөрэҕэ олус киэҥ уонна дириҥ. Киһи туһунан үөрэхтэрэ оҕо кыра эрдэҕиттэн улаатан киһи буолууну баһылаан, киһи быһыылаахтык, сиэри-туому тутуһан олоҕун олорорун тэҥэ, өйүн-санаатын уларыйыыларын кытта быһаарар. Оҕо улаатан, өйө-санаата ситэн киһи буолууну баһылааһына, тугу барытын киһи оҥорорун курдук оҥорор буолуута үөрэниитэ сахалыы өй-санаа, таҥара үөрэҕин сүрүн уратыта буолар уонна киһи олоҕу олорууга үөрэнэн, киһи буолууну баһылаабытын биллэрэр.
Дьон бары биирдэ бэриллэр олоҕу уһуннук, дьоллоохтук олоруохтарын баҕараллар. Олоҕу олоруу уһуна киһи көрсүө, сэмэй буолуутуттан, киһи быһыылаахтык, сиэри тутуһан олоҕун олорууттан ордук улахан тутулуктаах. Бары уһун олоҕу ситиспит кырдьаҕастары ахтарга олоҕун киһи быһыылаахтык олорбутун, буруйу-сэмэни оҥорботоҕун, сыыһа-халты туттубатаҕын ахталлар.
Сахалар «Олох быата» диэн үөрэхтэрэ этэринэн киһи өлөрө кэлбитин ханнык эрэ бэлиэлэринэн бэйэтэ билэр. Өлөрө чугаһаабыт киһи былыргы, бииргэ үөскээбиттэрин кэрийэн кэпсэтэрэ эбэтэр өлөрө чугаһаабыт аҕа уолугар кэриэһин курдук баҕа санаатын этэрэ, уратытык, олус истиҥник быраһаайдаһан баран барара былыргыттан биллэр.
2010 сыллаахха кулун тутар ый саҥатыгар биллэр артыыс Юрий Степанов соһуччу массыына абаарыйатыгар түбэһэн өлбүтэ. Кини премьератыгар хаһан да оонньооботох үчүгэйдик, таһаарыылаахтык оонньоон баран, дьиэтигэр тиэтэйэн ааһан иһэр массыынаны тохтотон, олорсон барбыт. Уулусса быһа охсуһуутугар күөх уот умайарын кэтэһэн тохтоон турдахтарына кэннилэригэр массыына кэлэн түспүт. Суоппар уруулун хаҥас диэки эргийээри эрдэттэн эрийэн бэлэмнээбититтэн, массыыналара иннин диэки хамныырыгар утары иһэр массыынаҕа киирэн биэрбит. Утары иһэр массыына ойоҕоско, Степанов олорор өттүгэр түспүт. Артыыс тута өлбүт.
Хас да хонон баран бииргэ үлэлиир, биир гримеркаҕа таҥнар киһитэ Тахир Рахимов артыыс малын хомуйа сылдьан суруктаах кумааҕыны булан ылбыт. Бу кумааҕыга Юрий Степанов өлүөн эрэ иннинэ сэттэ айыыны оҥорбутун туһунан билинэн суруйан уурбут эбит.
Киһи олоҕо бүтэр кэмигэр кэлбитин дьиэ кыыллара; ыттар уонна куоскалар ордук билэр эбиттэр. Биир кыыс мааны, көтөҕө сылдьарга үөрэппит куоската биир киэһэ тутаары, имэрийээри гыннаҕына куота, өссө ырдыгыныы, илиитин тырыта тыыта сылдьар буолбутуттан олус соһуйбут. Куоската аны чугаһаппат буолбут. Нөҥүө күнүгэр бу кыыс массыына абаарыйатыгар түбэһэн өлбүт. Онно илиитэ хайыта тыытыллыбытыттан көрөн бэҕэһээ куоската куота сылдьар, туттарбат буолбута арыллыбыт.
Сахалар киһи олоҕо бэйэтин өйүттэн-санаатыттан, доруобуйатыттан, күүһүттэн-кыаҕыттан улахан тутулуктааҕын таһынан тулалыыр айылҕаттан эмиэ кыра да буоллар тутулуктаах дии саныыллар. Бу быһаарыы сахалар «Туох барыта икки өрүттээх» диэн этиилэригэр эмиэ сөп түбэһэр уонна олох сүрүн тутулуктарын арыйар.
Киһи олоҕо айылҕаттан тутулуктааҕын билинии үөскээһинигэр сүрүн төрүөтүнэн олоххо кэлэн ааһар ханнык эмэ соһуччу быһыы буолуон иннинэ аан бастаан киһи түүлүгэр киирэн көстөрө буолар. Киһиттэн бэйэтиттэн туох да тутулуга суох түүлгэ көстүбүт быһыылар сороҕор туолан хаалаллар.
Талааннаах сэрэбиэйдьиттэр араас ньымалары туһананнар киһи ааспыт олоҕун тэҥэ, кэлэн иһэр кэмҥэ хайдах олоруохтааҕын кытта билэллэр. Киһи олоҕо эрдэттэн суруллубут суол устун баран иһэринэн инники туох буолуохтааҕын сэрэбиэйдээн таайыы табыллар.
Көрбүөччү идэлээх өтө көрөөччүлэр киһи олоҕо ханнык суолунан сайдан баран иһэрин уонна ханна тиийэн бүтүөхтээҕин эмиэ таба таайаллар.
Билигин дьон науканы уонна тиэхиникэни күүскэ сайыннарбыттарын түмүгэр айылҕаттан тутулуктаахтарын туһунан умнан кэбистилэр. Өссө ааһа баран айылҕаны бэйэтин баһылыахтарын баҕалаахтар эмиэ бааллар. Науканы төһө да сайыннарбыт иһин киһи олоҕо айылҕаттан, өйүттэн-санаатыттан, түүлүттэн, сэрэбиэйтэн туох тутулуктааҕын билигин да кыайан быһаара иликтэр.
Киһи олоҕо икки өрүттээх тутулуктааҕа дьону-аймаҕы былыргыттан ыҥырар, угуйар. Элбэх биллибэт кистэлэҥнээх буолан олох ордук интэриэһинэйэ эбиллэн иһэр. Киһи олоҕо бэйэтиттэн ураты айылҕаттан эмиэ быһаччы тутулуктааҕа дьон-аймах олохторо былыргыттан оҥкуллубут суол устун баран иһэрин курдук өйдөбүлү үөскэтэр.
Хас биирдии киһи бэйэтин олоҕор аналлаах сыаллаах-соруктаах диэн сахалар этэллэр. Ити этиилэрин барыларын холбоон киһи «Олоҕун быата» диэн ааттыыллар. Олох быата үөһээттэн Дьылҕа Хаантан тутулуктаах дии саныыллар. Ити санааларын «Мин дьылҕам буоллаҕа» диэн этиилэрэ бигэргэтэр. Киһи олоҕун быата быһыннаҕына «Арбаҕастаах да абыраабат» балаһыанньатыгар түбэһэр. Сахалар киһи «олоҕун быата» диэн этиилэрэ, немец профессора Минковскай «киһи олоҕо эрдэттэн тардыллыбыт линия устун баран иһэр» диэн этиитигэр эмиэ сөп түбэһэр эбит. (1,48). Ити «олох быата» быһыннаҕына этэҥҥэ да сылдьар киһи уһаабат диэн этэллэр.
Киһи олоҕо бүтэр кэмэ, өлөрө ханнык эрэ биллэр бэлиэлэрдээҕин, ону киһи бэйэтэ эбэтэр туора киһи билэллэрин сахалар билэллэр. Уһуннук сэриигэ сылдьыбыт киһи бу буолуохтаах кыргыһыыттан тыыннаах ордубат саллаат сирэйигэр «Өлүү күлүгэ» түһэрин хас да күн инниттэн көрөн билэрин бэлиэтиир. Киһи сирэйэ хараара өһөн хаалан көстөрүттэн өлөрө чугаһаабыт киһини өлүөн төһө эмэ инниттэн аһаҕас эттээх дьон эмиэ билэллэр.
«Киһи күннээх, балык ыамнаах» диэн өс хоһооно сахалар киһи айылҕаттан тутулуга олус улаханын билэллэрин бэлиэтиир. Бу этии киһи эмиэ сайдан, күүһүрэн ылар кэмэ бириэмэтигэр кэлэн баран, ааһан, суох буолан хааларын биллэрэр. Бу кэм кэлэн ааһыытын “Киһи күннээх, балык ыамнаах” диэн өс хоһооно биллэрэр.
Киһи айылҕаттан айыллан төрүөҕүттэн ыла төлкөтө суруллан, дьылҕата ыйыллан, бу Сир үрдүгэр бэйэтэ олорон ааһар кэмигэр тугу оҥоруохтааҕа эрдэттэн быһаарыллан сылдьарын сахалар итэҕэйэллэр.
Бөҕө быалаах киһи диэн быстах быһылааннарга киирэн биэрбэт бөҕө оҥоһуулаах киһини ааттыыллар. Бөҕө быалаах дьон сорохторо өссө бэриэччиттээхтэр. Киһи иннигэр сылдьар бэриэччиттээх буоллаҕына айылҕа бэйэтэ көрөр-истэр харыстыыр, быстах өлүүгэ киирэн биэрбэтигэр аналлаах оҥоһуулааҕын бэлиэтиир.
Хантан эмэ бэриэччиттээх киһи ыалга кэлиэн чочумча соҕус иннинэ аан маҥнай кэлбит тыаһа иһиллэн, кэлэн иһэрин биллэрэр түбэлтэлэрин кэпсииллэр. Таһырдьа киһи атаҕын тэбэнэр тыаһа иһиллибитигэр тахсан көрдөхтөрүнэ, киһилэрэ өссө кэлэ илик буолар эбит. Онтон сотору буолан баран үүт-үкчү соннук тыаһаан-ууһаан бэйэтэ дьэ тиийэн кэлэрин көрсөллөрүн кэпсииллэр.
Аан дойдуга биллэр дьонтон У.Черчилл немецтэр Лондоны күүскэ буомбалыыр кэмнэригэр буомба дьэ таба түһээри гыммытын эрдэттэн сэрэйэн, саһар сиргэ повардарын кытта баран биэрбитин билэр дьон ахталлар. А.Гитлер буомба ууруллан, тоҕо тэбээри турар самолетугар субу кэлэн баран, тоҕо эрэ киирбэккэ ааһа баран хаалбыта, онтон иккис холонууларыгар буомбалаах суумка ууруллан турар сириттэн субу тоҕо тэбиэн эрэ иннинэ халбарыйан түннүк аттыгар тиийэн биэрбитэ эмиэ биллэр.
Бэлиэтэммит дьон бириэмэлэрэ кэлэ илигинэ быстах суолга киирэн биэрбэттэриттэн айылҕа бэйэтэ көрөн истэн харыстыыра итинник эмиэ быһаарыллар. Ити майгы сахалар «Туох барыта быалаах курдук» диэн ааттыылларыгар сөп түбэһэр. Айылҕаҕа бары-барыта бэйэ-бэйэлэриттэн олус күүстээх тутулуктаах сылдьаллар. Биир тутулук арахсан хаалыыта атыттара эмиэ хамсыылларыгар тириэрдэр. Ол барыта Сир дойду үрдүгэр туох баар барыта, ыйааһын хараҕын курдук, тэҥнэһии балаһыанньатыгар ыйана сылдьалларыттан тутулуктанар.
Үгүстэр өлөр кэмнэрэ кэлбитин түһээн көрөн билэллэр. Түүлгэ куруук өлбүт дьону кытта сылдьыы өлүү кэмэ чугаһаабытын биллэрэр. Итини тэҥэ киһи өлбүт киһини кытта билбэт сиригэр барыстаҕына өлүү буолара чугаһаабыт буолар.
Олох быатын быстыыта киһи түүлүгэр киирэн көстүүтүн биллэр дьон олохторуттан сурукка киирбит холобурдар дакаастыыллар. Юлий Цезары өлөрүөхтэрин иннинэ кэргэнэ Кальпурния түһээн өлбүт кэргэнин кууһан олорорун көрөн, ытаан уһуктубут. Онтон Цезарь кэргэнэ санаарҕаабытыттан санат мунньаҕын ыытымаары гынан баран син-биир ыыппыт эрээри, өлөрүөхсүт Брут илиититтэн охтубут.
Өлүөн иннинэ Абраам Линкольн эмиэ түүлү көрбүтэ биллэр. Кини бу түүлү түһээн көрөн баран, муодарҕаан кэргэнигэр кэпсээбит. Ол түүлүгэр арай элбэх похорона дьоно баран иһэллэр үһү. Онуоха кини: «Кими көмөллөрүй?»- диэн ыйыппыт, онно: «Абраам Линкольны көмөллөр»,- диэн эппиттэр. (2,322).
Араас элбэх сэрэбиэйдьиттэр киһи бэйэтин олоҕор тугу оҥорбутун уонна өссө тугу оҥоруохтааҕын билэллэрэ киһи айылҕаттан тутулуга өссө күүстээҕин бэлиэтиир. Билэр-көрөр сэрэбиэйдьиттэр киһи олоҕун быата хаһан быстарын эмиэ билэллэр.
А.С.Пушкиҥҥа сэрэбиэйдьит эппитэ билигин дьоҥҥо барыларыгар биллэр: «Эн баҕар уһуннук олоруоххун сөп. Ол эрээри 37-с сааскар маҕан киһиттэн, маҕан аттан эбэтэр маҕан төбөттөн сэрэнээр»,- диэн эппит эбит. Бу этии туоларыттан А.С.Пушкин кыаҕа баарынан харыстана сатаан баран хайдах да кыайан куоппатах.
Мадам Ленорман С.Муравьев-Апостолга сэрэбиэйдээн таайыыта бэрт кылгас буолан баран олус чуолкай буолбут: «Эйигин ыйаан кэбиһиэхтэрэ»,- диэбит үһү. Ити кэнниттэн уон түөрт сыл ааспытын кэннэ табыллыбатах өрө турууну хам баттаан баран 4 салайааччылары ыраахтааҕы ыйыылларыгар сорудахтаабыт. (2,304).
Өтө көрөөччүлэр киһи олоҕун быата хаһан быстарын эндэппэккэ эрэ билэллэр. Болгария биллиилээх өтө көрөөччүтэ Ванга Ю.Гагарин алдьархайга түбэһиэн хас да нэдиэлэ иннинэ эппитэ биллэр: «Юрий алдьархайга түбэһэр буолбута хомолтолоох». Ол эрээри билэр дьон Москваҕа телефоннаан биллэрээри гыммыттарыгар кинилэри тохтоппут уонна: «Билигин тугу да уларытар кыах суох»,- диэн эппит эбит. Икки нэдиэлэнэн Ю.Гагарин самолета үлтү түспүтүн, онтон кини өлбүтүн туһунан хаһыакка бэчээттээбиттэр. (2,334).
Былыргы Шумерга туох барыта, государстволар, куораттар ол иһигэр киһи эмиэ биллибэт күүстэртэн тутулуктаахтарын итэҕэйэллэр эбит. Сахалар айылҕа биллибэт күүстэригэр, иччилэргэ уонна түүлгэ билигин да итэҕэйэллэр.
Айылҕа түүлү дьону сэрэтээри уонна үөрэтээри айбыт. Буолуохтаах быһыыны киһи бэйэтэ уларытар кыахтаах буоллаҕына ону биллэрэр түүл көстөр. Август диэн Рим императорын доҕорун түүлүгэр сэрии кэмигэр балаакка иһигэр өстөөхтөр илиилэриттэн император өлөрө көстүбүт. Цезарь кэргэнэ сэрэппитин үрдүнэн Сенакка баран өлбүтүн санаан Август төһө да ыалдьа сырыттар балааккаттан тахсан атын сиргэ барбыт. Сэрии саҕаламмытын кэнниттэн өстөөхтөр император балааккатын сэриилээн ылбыттар. Түүл сэрэтиитин толорбут киһи тыыннаах ордон хаалбыт. (3,дек.14 ).
Буолуохтаах быһыы түүлгэ төһө эмэ көстүбүтүн үрдүнэн сатаан таба туһамматах дьон элбэхтэр. Иччилээх, сэрэхтээх түүлү түһээбит киһи бэйэтин олоҕун эбэтэр чугас билэр дьонун тустарынан санаатыгар оҕустаран, инники олоҕун туһунан толкуйдуу түһэн ааһарын айылҕата, дьылҕата ирдиир.
Киһи олоҕо эмиэ сахалар «Туох барыта икки өрүттээх» диэн этиилэригэр сөп түбэһэр уонна маннык икки тутулуктардааҕа быһаарыллар:
1. Киһи олоҕо айылҕа уларыйыыларыттан тутулуктаах.
2. Киһи бэйэтэ тугу быһаарынан олоҕун оҥосторуттан уларыйар.
Киһи өйө-санаата күүскэ сайдарынан, саҥаттан саҥаны айан, айыыны оҥорон олоххо киллэрэн иһэринэн аҥардастыы айылҕа биэрбитинэн олоҕун олорорун астыммат. Киһи саҥаттан саҥаны айан, үчүгэйтэн үчүгэйи оҥорон бэйэтигэр үчүгэй буолууну ситиһиитэ олорор айылҕатын уларытарыгар тириэрдэр. Айылҕа уларыйыыта ханнык эрэ биллэр кээмэйдэри аһара барар кыаҕа суоҕа билигин биллэр буолбута дьоҥҥо санаарҕабылы үөскэтэр. Киһи бэйэтэ соҕотоҕун эрэ ордон хаалан үчүгэй буолан, тупсан сылдьара кыаллыбат, айылҕа буорту буоллаҕына олус ыарахан кэмнэр кэлиэхтэрин сөп. Онно дьон ордук улаханнык эрэйдэнэллэр.
Дьон өйдөрө-санаалара сайдан үөрэҕи-билиини баһылааһыннара, араас улахан тиэхиникэлэри, саҥаны айыылары оҥоруулара айылҕа төрүт тутулуктарын хамсаталларыттан, уларыталларыттан олохторун сүнньэ уларыйарыгар тириэрдэр. (4,17).
Туһаныллыбыт литература..
1. «Илин» сурунаал. 1998, 1 N-рэ.
2. Детектив и политика. - Вып.3.- Москва: Изд-во «Новости» (АПН), 1990.- 352 с.
4. "Туймаада" хаһыат. №312. 7.07.16.<|endoftext|>
Кэриэс этии дьайыыта
Дьон олоҕо былыр-былыргыттан олохсуйбут үгэстэри тутуһан, инники олорон ааспыт көлүөнэлэр үөрэхтэрин туһанан сайдан истэҕинэ эрэ туруктаах буолар диэн этэллэр. Олохсуйбут үгэстэр диэн өй-санаа түмсүүлэриттэн, хос-хос хатыланыыларыттан үөскээн олохсуйаллар.
Сэбиэскэй былаас өй-санаа үөрэхтэрин суох оҥоро сатаабыта, ол иһин дьон былыргыттан олохсуйбут үгэстэри тутуспат кэмнэрэ кэлэн ааспыта. Саха дьоно былыргы үгэстэрин умнубатахтара.
Саха дьонугар олус былыргыттан олохсуйбут, бары билигин даҕаны тутуһа сылдьар үгэстэрэ баар. Кырдьаҕас киһи өлөөрү сытан, кэннигэр хаалар кэнчээри ыччаттарыгар анаан-минээн бүтэһик баҕа санаатын этэн хаалларыыта - кэриэс этиитэ диэн үгэс билигин даҕаны туттуллар.
Бу үгэс хаһан үөскээбитэ биллибэт. Олус былыргы үгэс буолан өлөн эрэр киһи кэриэс этиитин хаалар дьоно, оҕолоро, сиэннэрэ, аймахтара хайаан да толоруохтаахтарын туһунан өйдөтөрө эрэ умнуллубакка хаалан сылдьар. Арай сахалыы саҥарар, сахалыы итэҕэллээх хууннар Европаны кыайан-хотон сэриилээн баран кыахтаах салайааччылара Аттила өлбүтүн кэнниттэн ыһыллан хотторууларыгар, бу кэриэс этиитэ диэн үгэһи, “Кэриэстэс” диэн этэн элбэхтик туһаммыттарыттан Христос таҥара үөскээн тарҕанан сылдьарын билинэ иликтэр.
Сахалар былыргы ойууннара киһи өйүн-санаатын олус дьаныһан туран үөрэппиттэр. Кинилэр кут-сүр туһунан үөрэхтэрин курдук үөрэх Аан дойду үрдүнэн суох. Бу үөрэх оҕо өйө-санаата хайдах сайдан үүнэн иһэрин, үгэстэрэ үөскээн мунньуллалларын уонна улаатан иһэн киһи буолууну ситистэҕинэ киһи быһыылаахтык олоҕун олорорун олус чуолкайдык быһаарар.
Кут-сүр үөрэҕин баһылаабыт ойууннарга киһи өйө-санаата өлбүтүн кэннэ ханна сылдьарын быһаарыы улахан уустуга суох. Киһи түһээн былыр үйэҕэ өлөн хаалбыт дьону хаһан баҕарар көрсөр. Өлбүт киһи өйө-санаата айыы буолан Үөһээ дойдуга сылдьара кырдьык. Арай бу өлбүт киһи хайдах көрүҥнээх түүлгэ көстөрө кини аймахтара, оҕолоро-уруулара төһө үчүгэйдик сылдьалларыттан тутулуктанар. Түүлгэ көстүбүт өлбүт киһи көрүҥэ үчүгэй буоллаҕына, олох төһө да ыараханын иннигэр оҕолоро, сиэннэрэ кыайа-хото үлэлии-хамсыы сылдьыахтара, доруобуйалара үчүгэй буолуо диэн түүл үөрэҕэ быһаарар.
Kиһи хаһан баҕарар түүлү көрөр. Сорох түүллэр олус уратытык киһи өйүгэр-санаатыгар дириҥник хатанан хаалаллар. Киһи бэйэтэ өлбүт төрөппүтүн түһээн көрдөҕүнэ, кини хайдах көрүҥнээх көстөрө олус улахан оруолу ылар. Төрөппүт киһи көрүҥэ уруккутуттан мөлтөөн көһүннэҕинэ, ханнык эрэ дьыалаҕа табыллыбат буолуу тахсыан эбэтэр эн оҥорор дьыалаларгын кини сөбүлээбэтин бэлиэтэ буолуон эмиэ сөп. Түүл ити көстүүлэрэ киһи ханна да сырыттаҕына, төрөппүттэрин айыы буолбут куттара куруук көрө-истэ сылдьалларын толору дакаастыыллар.
Оҕо кыра эрдэҕинэ киһи сирэйин олус сирийэн көрөр. Үөрбүт сирэйи көрдөҕүнэ - үөрэр, онтон сирэйгин куһаҕаннык тутуннуҥ даҕаны оҕо мөлтүүр, санаата түһэр, букатын ытаан тоҕо барыан сөп буолар. Киһи сирэйин көрүҥэ оҕоҕо олус күүскэ дьайар. Бу кэмҥэ кини ийэ кутун өйүгэр-санаатыгар сылдьарыттан, төрөппүтүн сирэйин көстүүтэ кини салгыы хайдах быһыыланарын быһаарар. Түүл киһи ийэ кутун өйүгэр-санаатыгар киирдэҕинэ көстөр буолан түүлгэ сирэй хайдах көрүҥнээҕэ киһиэхэ олус улахан дьайыылаах.
Киһи олоҕо төрөппүттэрин кытта биир ситиминэн баайылла сылдьаллар. Төрөппүт киһи бэйэтин кэннигэр хаалар ыччаттарыгар анаан кэриэс этиитэ хайаан да ылыныллыахтааҕын уонна толоруллуохтааҕын түүл ити көстүүлэрэ дакаастыыллар. Киһи хаһан баҕарар түүлү көрөрүн быһыытынан бэйэтин төрөппүтүн эмиэ түһээн көрөр. Кэриэс этиитэ туолбатаҕына төрөппүтүн куһаҕан, санаата түспүт көрүҥэ сотору-сотору түүлүгэр көстүөн сөп. Төрөппүтэ куһаҕан көрүҥнээх түүлүгэр көһүннэҕинэ, санаата түһэн, дьыалалара табыл-лыбатахтарына, бу киһи толорботох кэриэс этиитин син-биир өйдөөн кэлэригэр тиийэр.
Кэриэс этии диэн төрөппүт киһи бэйэтин кэннигэр хаалар ыччаттарыгар анаан этэр баҕа санаата буолар. Бу кини баҕа санаата туолуутуттан хаалар ыччаттар хайдах олохтоох дьон буолан тахсаллара эмиэ тутулуктанар. Өлөөрү сытар киһи баҕа санаата туолан санаата көммүтүттэн оҕолоро, ыччаттара хайдах сылдьаллара быһаччы тутулуктанан тахсар.
Сахаларга кэриэс этиини хайаан да толоруллуохтаах диэн өйдөбүл былыргыттан олохсуйбут. Өлбүт киһи бүтэһик баҕа санаатын «Кэриэс этиитин» сахалар хайдах толороллоро эмиэ итэҕэл буолан сылдьар. Бу туһунан Эрилик Эристиин «Кэриэс туолуута» диэн сэһэнигэр толору арыйар. Итини тэҥэ былыргы кэпсээннэргэ эдэр киһи кырдьаҕас «Кэриэс этиитин» хайдах толорбутун туһунан эмиэ элбэхтик ахтыллаллар.
Оҕо хайдах киһи буола улаатара, өйө-санаата тугу үчүгэй эбэтэр куһаҕан диэн быһаарара барыта төрөппүттэриттэн эрэ тутулуктаах. Кинилэр ханнык үөрэҕи биэрэн, үгэстэри иҥэрэн, хайа омук тылынан саҥардан, иитэн-үөрэтэн улаатыннараллар даҕаны соннук киһи, омук буола улаатар. Төрөппүтэ өлөрүгэр эппит баҕа санаатын, үчүгэй дуу, куһаҕан да дуу буоллар толорботох оҕону төрөппүтүн кута-сүрэ хаһан баҕарар эккирэтэ сылдьар. Кини түүлүгэр сотору-сотору көстөн, биллэн ааһыан сөп. Бу курдук киһи олоҕор, өйүгэр-санаатыгар үөскүүр олус уустук быһыыны сахалар кут-сүр үөрэхтэрэ эрэ таба быһаарар уонна төрөппүтүн баҕа санаатын, кэриэс этиитин толорботох киһи өйө-санаата туруга суох буолан араас быстах быһыыларга түбэһиэн сөп диэн эмиэ сэрэтэр.
Төрөппүтүн баҕа санаатын оҕо толоруута кини төрөппүттэрин иннилэригэр иэһэ буолар. Киһи өлүөн иннинээҕи санаата кыайан уларыйбат уратылаах. Төрөппүт бу иэһэ, санаата туолбатаҕына хаһан баҕарар толотторуон баҕата хаалан хаалбакка түүлүгэр киирэн биллиэн сөп. Оҕото тыыннааҕар толорботох иэһин өлбүтүм да кэннэ толороор диэн баҕа санаатын этиэн уонна ол баҕа санаата туоларын кэтэһэ сылдьыан сөп.
Оҕолоро төрөппүттэрин баҕа санааларын толорботохторуна, кини кута ол дойдутугар хом санаалаах, санаатыгар тардыһыылаах сылдьарыгар тириэрдэр. Кини кутун баҕа санаата туолбакка кыайан ыраах барбакка чугас сылдьан оҕолоругар сотору-сотору көстөр буолуута, бу дьон олохторун кырдьык аймыан да сөп.
Киһи олоҕо туруктаах буолуута ордук өйүттэн-санаатыттан тутулуктаах. Өй-санаа диэн бу киһи куттара буолаллар. Куттар санаа күүһүнэн киһиэхэ дьайаллар, онтон санаа туохтан да иҥнибэт. Киһи ханна да сырыттаҕына куттар дьайыыларыттан кыайан куоппат. Куттар хаһан баҕарар киһи түүлүгэр киирэллэрин тохтотор күүс баара биллибэт. Итини тэҥэ куттар сир үрдүгэр атын көрүҥнээхтик эмиэ сылдьаллар. Киһи салгын уонна ийэ куттара өлбүтүн кэннэ арахсаллар, тус-туспа бараллар. Салгын кут үрэллэр, ыһыллар. Ийэ кут ыраас, үчүгэй санаалаах буоллаҕына, үөһээ диэки, Үөһээ дойдуга тахсар, ыраах барар, онтон куһаҕан, хара санаалар киирдэхтэринэ үөр буолан чугас, аттыларыгар сылдьар. Ийэ кут майгына куһаҕан буоллаҕына урут олорбут, сылдьыбыт сирдэрин чугаһынан сылдьар иччигэ кубулуйар диэн сахалар былыргы итэҕэллэрэ быһаарара оруннаах.
Киһи өйө-санаата, куттара Айылҕаны уонна бэйэтин өбүгэлэрин куттарын кытта сибээстэһэ, хам баайылла сылдьаллар. Бу тутулук тыыннаах дьону ханна да халбаҥнаппат, кытаанах тутулук буолар. Үөһээ дойду өйө-санаата үчүгэй, ыраас, үтүө буоллаҕына Орто дойду дьонун санааларыгар үчүгэйинэн дьайдаҕына Орто дойду олоҕо тупсар кыахтанар.
Киһи Үөһээ дойдуну кытта өйүн-санаатын кытаанах тутулугунан түүллэринэн тутулуга буолар. Бу тутулугу былыргылар билэн “Көхсүттэн көнтөстөөх” диэн этэллэр. Үөһээттэн халбаҥнаабат тутулуктаах диэн буолар. (1,16).
Туһаныллыбыт литература..
1. "Туймаада" хаһыат. №316. 4.08.2016.<|endoftext|>
Руджеро Пертиле
Руджеро Пертиле (итал. Ruggero Pertile; 1974 сыллаахха атырдьах ыйын 8 күнүгэр төрөөбүт) — Италия чэпчэки атлетикаҕа спортсмена, марафоҥҥа идэтийэр. 2008 сыллааҕы Олимпиадаҕа 2:13.39 чааһынан сүүрэн, 15-с миэстэ буолбута. 2012 сыллааҕы Олимпиадаҕа сүүрүүтүн 2:12.45 чааһынан түмүктээн, 10-с миэстэ буолбута.
2004 сыллааҕы Римнааҕы мрафон кыайыылааҕа. 2011 сыллааҕы Миланнааҕы марафон үрүҥ көмүс призера. Бириэмэтэ -- 2:11.23.
2011 сыллаахха Аан дойду чөмпүйэнээтигэр 11-с миэстэ буолбута.
2013 сыллаахха ыытыллыбыт Сир билиитэ байҕал (Средиземноморских) оонньууларын полумарафонугар үрүҥ көмүс призер буолбута — 1:07.07.
2015 сыллааҕы Аан дойду чөмпүйэнээтигэр 2:14.23 чааһынан кэлэн, 4-с миэстэ буолбута.
2016 сыллааҕы Олимпиада.
2016 сыллаахха Бразиялия Рио-де-Жанейротыгар ыытыллыбыт Олимпиада марафонугар Руджеро Пертили сүүрүнү 2:17.30 чааһынан түмүктээн, 38-с миэстэ буолбута.<|endoftext|>
Симона Байлз
Симона Байлз (англ. "Simone Biles"; 1997 сыллаахха кулун тутар 14 күнүгэр АХШ Огайо штатын Колумбус куоратыгар төрөөбүт) — Эмиэрикэ гимнаһа, 2016 сыллааҕы Олимпиада түөрт төгүллээх кыайыылааҕа уонна бревноҕа эрчиллиигэ боруонса призера, аан дойду 10 төгүллээх чөмпүйүөнэ, ол иһигэр үс төгүл субуруччу биирдиилээн бастыыр иһин күрэскэ (2013, 2014 уонна 2015). Байлз 1994 сылтан бэттэх биирдиилээн бастыыр иһин күрэххэ Аан дойду чөмпүйүөнүн титулун хас да сыл субуруччу көмүскээбит АХШ суос-соҕотох гимнаһа (1993 уонна 1994 сыллардаахха Шэннон Миллер көмүскээбитэ).
Байлз — гимнастикаҕа биирдиилээн бастыыр иһин күрэххэ аан дойду чөмпүйүөнэ буолбут бастакы афроамериканка.<|endoftext|>
Вальди
Вальди — 1972 сыллаахха Германия Мюнхен куоратыгар Олимпия сайыҥҥы ХХ оонньуулара ыытыллыбыттара. Бу оонньуу ымыытынан Вальди диэн ааттаах таакса буолбута. Кини хара маҥнайгыттан олус киэҥник биллэн киирэн барбыт. Кини бэйэтин быһыытын-таһаатын оонньуу курдук оҥорбуттарын кэннэ, өссө таҥаска, араас иһиккэ, былакааттарга эмиэ баар буолбут. Дьиктитэ диэн, бу ымыы – Олимпия оонньууларын ымыыларыттан соҕотох дьиэ кыыла буолар.
Халлаан күөҕэ сырдыга өҥнөөх, дьэрэкээн ойуулаах маайкалаах. Төһө да өрө көтөҕүллүүлээх, наар үөрүү эрэ аргыстаах көрүҥнээҕин иһин, кини Олимпия оонньууларын кыттааччыларыттан туох да итэҕэһэ суох дьаныардаах, дьүккүөрдээх, сымса. Германияҕа бу 1972 сыллааҕы оонньуулар эрэ иннинэ күрэхтэһиилэри сырдатар, сэһэргиир кинигэ оҥорон таһаарбыттар. Биллэн турар, Вальди ол кинигэ сүрүн уобараһа буолбута.<|endoftext|>
Амик
Амик — 1976 сыллахха Монреаль куоракка ыытыллыбыт Олимпия сайыҥҥы оонньууларын бигэргэтиллибит ымыыта.
Ымыыны хайдах талбыттара.
Канаада буобурата бу дойдуга аатырбыт клен сэбирдэҕиттэн итэҕэһэ суох бэлиэ кыыл буолар. Уһук хотугу сири аахсыбатахха Канаадаҕа бүтүннүү тарҕаммыт кыыл буолар. Бу кыыл Канаада 5 харчылаах (цент) манньыатыгар кытта баар. Канаада аан бастакы почта мааркатыгар эмиэ бу кыыл ойууламмыта уонна «Трёхпенсовый бобр» диэн ааттаммыта биллэр. XVI үйэттэн саҕалаан буобураны бултааһын бу дойдуга сүрүн дьарыктан биирдэстэрэ этэ. Буобура дьиҥнээх спортмен хайдах буолуохтааҕын көрдөрөр: тулуурдаах, дьарыктаах, дьаныардаах.
Ымыы аата.
Ымыы аатын талыы эмиэ уратылаах. Амик диэн тыл алгонквин диэн Канаадаҕа ордук киэҥник тарҕаммыт төрүт олохтоох омук тылыттан үөскээбит. Бу тылынан эбит буоллаҕына, Амик диэн "буобура" диэн тылбаастанар. Маны таһынан, бу тылы өйдөөн хааларга уонна атын омук тылыгар тылбаастыырга судургу.
Өҥүн арааһа.
Амик буобура хара уонна ортотунан курдуу кыһыл өҥнөөх. Курдуу барар өҥ хас да араастаах буола сылдьыбыт эбит. Ол эрэн саамай киэҥник тарҕаммыта – 1976 сыллааҕы Олимпия сайыҥҥы оонньууларын сүрүн ымыыта буолбут кыһыл өҥ. Атын көрүҥэр кыһыл лиэнтэҕэ тиэрбэстэр суохтар. Үһүскэ курун өҥө кустук бары өҥүн хатылыыр эбит.
Интэриэһинэй чахчылар.
Генри Лонгфелло аатырбыт "Гайаваат туһунан ырыатыгар" буобуралар ыраахтааҕылара Амик диэн ааттаах.
Маны таһынан, дьээбэ быһыытынан Буобура аллара диэки түһэр уһун кутуруга – уруһуйдуур киһи кумааҕыта тиийбэккэ аллара ыыппыт диэн баар.<|endoftext|>
Миша
Миша эһэ оҕото (эбэтэр Мишка) — 1980 сыллаахха Москва куоракка ыытыллыбыт Олимпия сайыҥҥы XXII оонньууларын ымыыта. Кини кэлин атаҕар туран эрэ үөрэ турар антропоморфнай эһэ буолар. Бу ымыы ааптара – кинигэ иллюстратора Виктор Чижиков.
Миша диэн аат (нууччалыы Мишка, Михаи́л, Михаил Пота́пыч) — тыатааҕыны (эһэни) үгүс остуоруйаларга нуучча омук үгэс буолбут ааттыыр майгытыттан баар буолбут. Москватааҕы оонньууларын тэрийэр бөлөх бу ымыыны анаан-минээн спортсмен бары күүстээх хаачыстыбатын (күүс-уох, дьаныар, сымса) көрдөрөрүн иһин талбыттар.
Хайдах баар буолбута.
1977 сыллаахха Олимпия сайыҥҥы XXII оонньууларын тэрийэр бөлөҕө эһэни уобарастаан көрдөрөр иһин күрэс былдьаһыы биллэрбит. Онно 42 саастаах, оҕо кинигэлэригэр иллюстрация оҥорорунан биллэр Виктор Чижиков кыайбыт.
Чижиков кэлиҥҥи ахтыыларыгар доҕордуулар биир кэмҥэ түмсэн баран сүүс кэриҥэ эһэ ойуутун оҥорбуппут, олортон биир ойуу тэрийэр бөлөх талбыт 60 ойуутун ахсааныгар киирбит этэ диэн ахтар. Кинини ол кэннэ ойуутун өҥнөөх оҥороругар көрдөспүттэр. Муус устар 1 күнүгэр кини ойууну илдьэн туттарбыт. Ол эрэн биир кыра ымпык хаалбыт – олимпия оонньууларын бэлиэтин киллэрии. Маны кини атырдьах ыйыгар биирдэ, ону даҕаны түүлүгэр көрбүт эбит: эһэ оҕотугар халлаан күөх-хара-саһархай-от күөх-кыһыл өҥнөөх курдаан баран ортотугар Олимпия оонньууларын тиэрбэстэрин оҥоруу. Кини бу көннөрүүлэри киллэрэр.
Бу кэнниттэн сотору буолан баран ыытыллыбыт бырайыактар быыстапкаларыгар Чижиков ойуутун Олимпия норуоттар икки ардыларынааҕы кэмитиэтин бэрэсэдээтэлэ лорд Килланин биһирээбитин биллэрбит. Онтон балаҕан ыйын бүтүүтэ киниэхэ төлөпүөнүнэн: «Виктор Александрович! эҕэрдэлиибит — Эн эһэҥ Партия КК-тын ааста!» диэбиттэр (ол аата ымыыны киин кэмитиэт көрүүтүн ааспыт).
Онон, 1977 сыллаахха ахсынньы 19 күнүгэр Олимпия сайыҥҥы XXII оонньууларын сүрүн ымыытын быһыытынан бигэргэммит.
Ымыыны туттуу.
Олимпия сайыҥҥы XXII оонньууларын ымыыта киэҥник туттуллубут. Оччотооҕу кэм сиэринэн вымпелларга, былакааттарга, почта мааркаларыгар, кэмбиэргэ, открыткаларга, значоктарга, бэлэх-туһах оҥоһуктарыгар итиэннэ кинигэ-сурунаал таһыгар үгүстүк туһаныллыбыт.
«эйэҕэс Миша» туһунан строкалар «До свиданья, Москва» диэн — Москватааҕы оонньуулар быраһаайдаһар ырыаларыгар киирбит. Бу строкалары композитор А. Н. Пахмутоваҕа уонна поэт Н. Н. Добронравовка Олимпия сайыҥҥы XXII оонньууларын үөрүүлээх быһыыга-майгыга аһыллыытын уонна сабыллыытын тэрийээччи – режиссер И. М. Туманов уонна бу сиэр-туом сүрүн дирижёра О. А. Димитриади анаан-минээн суруттарбыттар.
1980 сыл атырдьах ыйын 3 күнүгэр В.И.Ленин аатынан Киин стадиоҥҥа ыытыллыбыт үөрүүлээх быһыыга-майгыга сабыллыы кэмигэр, илиҥҥи трибунаҕа уус-уран фон баара (экраны илиилэригэр араас өҥнөөх щиттары тутан турар 4500 саллаат оҥорбут). Олимпия оонньууларын уота утуйбутун кэннэ экраҥҥа Миша эһэ оҕото уонна "Доброго пути!" сурук баар буолбут. Ол кэннэ кини харах уутун таһаарар.<|endoftext|>
Эргэрбит тыллар (архаизмы)
Эргэрбит тыл өйдөбүлэ
Эргэрбит тыллар (нууч. архаизмы) - билиҥҥи тылга киэҥник туттуллубат буолбут лиэксикэ. Эргэрбит тыллар икки бөлөххө хайдаллар: архаизмнар уонна историзмнар диэҥҥэ.Саха норуотун олоҕо сайдан, уларыйан истэҕин аайы, ону кытта тэҥҥэ кини тыла эмиэ сайдан, уларыйан иһэр. Ол быыһыытынан сорох саха тыллара бэлиэтиир предметтэрэ эбэтэр өйдөбүллэрэ туһалара ааһан, эргэрэн, мэлдьи туттуллар тыллар кэккэлэриттэн тахсан, хаһан эмэ туттуллар пассивнай тыллар кэккэлэриттэн тахсан, хаһан эмэ туттуллар пассивнай тыллар буолаллар. Онтон улам туттуллубат буолан, умнууга киирэн иһэллэр. Сорох ытллар тыллар бүтүннүү эргэрбэттэр, элбэх суолталарыттан ханнык эмэ сорох суолталара эргийээччи. Эргэрбит тыллар үгүс өттө норуот тылыттан букатын сүтэн хаалбаттар. Кинилэр хаһан эмит да буоллар, син иилиҥкэйдэһэн туттулла сылдьар буолаллар.
1). Араас сомоҕо, хоһуласпыт тыллар истэригэр иҥэн туттуллан сылдьааччылар. Холобур: тыл-өс, өс-хоһооно, харах-көс, аал-уот, алаһа дьиэ, суол иис, үлэ-иис, хой баһын туой, ох тыл о.д.а.
2) Түөлбэ тылларга сөҥөн, туттууттан тахсыбакка сылдьар буолааччылар.
Тыл эргэрэр төрүөтүн быһаардахха, олох сайдыытын хаамыытыгар предмет, өйдөбүл туһата ааһан, ону бэлиэтиир тыл эмиэ туттууттан тахсар. Холобур: чуор саа, ох саа, айа, ураһа, алаһа дьиэ, дүҥүр, былаайах, кэрэх мас, кытыйа, талкы, чуолҕан, иэт, кулуба, чаччыына уо.д.а.
Эргэрбит тыллары үөрэтии суолтата: Эргэрбит тыллары үөрэтии улахан суолталаах: 1) Саха тылын баайа олох хаамыытын кытта тэҥҥэ историческайдык сайдан, уларыйан иһэрин үөрэтэргэ. 2) Былыргы олоҕу ойуулуур историческай айымньыларга былыргы маллары, сэби-сэбиргэли былыргы дьон тылларын-өстөрүн киллэрэн колориттаан суруйарга.
Былыргыны бэлиэтиир тыллар ылбаҕай словарнай састаапка иккистээн киириэхтэрин сөп. Оннук төннөрүү урукку олохтон туох эмэ саҥалыы эргилиннэҕинэ буолар. Кэнники сылларга общественнай өй-санаа уларыйан, норуот төрүт культуратыгар, тылыгар тардыһыы саҥалыы күүһүрэн, урут умнууга баран испит сиэр-туом, үгэс, итэҕэл, мифология өйдөбүллэрэ иккистээн тиллэн эрэллэр. Онон сиэттэрэн билигин үгүс эргэрбит тыллар литературнай тылга туттуллуулара саҕаланна. Холобур, улуус, арчы, арчылаа курдук тыллары литературнай тылга бигэтик төнүннүлэр диэххэ сөп. Итинник үгүс сахалыы уус-уран оҥоһук, тэрил, таҥас-сап, ас-үөл аата саҥалыы эргиллэр. Христианскай итэҕэлгэ сыһыаннаах тыллар тарҕаныылара эмиэ кэҥээн иһэр. Букатын туттууттан тахсан баран, хоһуламмыт эбэтэр сомоҕо тыллар истэригэр билигин да туттулла сылдьар эргэрбит тылларга. Холобур: өс хоһооно, саа-саадах, суол-иис, үлэ-иис, күн туллара, күһэҥэ быата быстара буолла, хой баһын туой, чөл хаан үктэллээх, субай хаан суунаҕалаах, улай хаан утахтаах, тыҥ хатыыта уо.д.а.
Эргэрбит тыл араастара
Эргэрбит тыллар араастарын икки өрүттээн көрүөххэ сөп: 1) Бүтүннүү эргэрбит тылларга, эбэтэр лексическэй архаизмнарга. Холобур: сандалы, кэһэх, кумалаан уо.д.а. 2) Сорох суолталара эрэ эргэрбит тылларга, эбэтэр семантическай архаизмнарга. Холобур: аҕын ( өйдөө диэн суолтата эргэрбит); арҕаа (көҕүс диэн суолтата эргэрбит, хайысха эрэ суолтата туттуллар); хоту (аллара диэн суолтата мэлдьи туттуллар), суол (ыраахтааҕы суола диэн суолтата туттуллубат) уо.д.а.
Кэлиҥҥи 60-70 сыл устатыгар саха урукку олоҕуттан умнуллубут, хаалан, сүтэн эрэр тыл элбэх. Ол түмүгэр билигин үгүс ахсааннаах тыллар, туттууллуулара уурайан, былыргыны бэлиэтиир тыллар араҥаларыгар көстүлэр. Оннук араҥа киэҥ. Онтон быстах маннык бөлөхтөрү ыйыахха сөп:
а) дьиэҕэ-уокка сыһыаннаах тыллар: биллэрик (киирэр аан утары орон), үгэх (оһох кэннинэн үүт уурар сир), холлорук (таҥара долбуура), сатанах (таҥас ыйыыр сарадахтардаах баҕана), кыраада (уот иннинэн титирик долбуур), оллоон (уокка күөһү ыйыыр мас);
б) урукку иһит-хомуос аата: кытах (улахан, киэҥ мас иһит), көҕүөр (кымыс кутар трии иһит), матаарчах (сүөгэй кутар туос иһит), саар ыаҕас (баах курдук туос иһит), түктүйэ (тугу эмэ уган хам тигэр кыра туос иһит), удьаа (мас хомуос), олгуй (олус улахан күөс);
в) киһи-сүөһү миэстэлэрин ааттара: кыабака (киһи өрөҕөтүн киниттэн аллараата, сүөһүтэ кэлин өттө), көҥүрэй (ис көҥдөйүн өттүк, таас уҥуохтарын ыкки ардынааҕыта), кыһыаччы (сүһүөх уҥуохтар холбоһууларын тутар кытаанах силгэ), бэстээҕэ, оҕолооҕо (сүөһү атаҕын иҥиирдэрин ааттара), маҥырыыра (ынах сүөһүгэ араараллара);
г) уруурҕаһыы тыллара: бэргэн (улахан кийиит кыра кийииккэ), бадьа (кыра кийиит улахаҥҥа), күрэ балыс (күтүөккэ кэргэнин балта), ходоҕой (кэргэнниилэр ийэлэрэ уонна дьахтар аймахтара бэйэ-бэйэлэригэр);
д) общественнай олох тыллара: дьаһаах (күндү түүлээҕинэн түһээн), ородобуой (тыа сирин олохтоох салалтата), чаччыына (кыра кинээс, нэһилиэк баһылыгын солбуйааччы), куортук (кинээс солотун бэлиэтиир туспа кынчаал), дайыымпа (нолуок төлөбүрүгэр иэс), буор түҥэтик (ходуһаны үүнүүтүн көрбөккө үллэстии), кумалаан (нэһилиэк иитимньитигэр барбыт киһи), нэктэл кулут (кирдээх, мара үлэни толорооччу), энньэ (эргэ сүктэр кыыс дьонуттан барар баайа), сулуу (кэргэн ылааччы кэргэнин дьонугар биэрэр баайа). Үөһэ суруллан ааспытын курдук түөлбэ тылларга эргэрбит тыллар сөҥөн хаалбыттар, ону киэҥник ырытан көрдөххө маннык. Хотугу сахалар тылларыгар саха литературнай тылыгар эргэрбит элбэх тыллар билигин да мэлдьи туттулла сылдьаллар. Абый сахалара ыйдары төрдүнньү, бэһинньи, алтынньы... диэн ааттыыллар. Ол былыргы уйгурдар тылларыгар игинди ай, учунч ай, төрдүнч ай, бэжинч ай... диэн ааттыылларын кытта ханыылаах, онон төрүт былыргы ааттарынан буолаллар. Эбэтэр көҕүһү - арҕаа, эҥил, өҥсө, уктас, ыт оҕотун-үнүгэс эҥин диэн ааттыыллар.
Эбии биллэр саха суруйааччыларыттан холобурдаан эттэххэ, А.Я Уваровскай «Ахтыыларыгар» маннык букатын умнуллубут тыллар туттуллаллар: ...Моҕол ураһа дьиэлэрэ, оччоҕо бу улахан хаччынан ааҕыллара, урууларын курумнарыгар, дьоннорун мунньахтарыгар баҕабынан сылдьарым уо.д.а<|endoftext|>
Архаизм
Архаизм — эргэрбит тыл-өс, билиҥҥи тылга киэҥник туттуллубат буолбут лиэксикэ.
Эргэрбит тыллар икки бөлөххө хайдаллар: архаизмнар уонна историзмнар диэҥҥэ. Саха норуотун олоҕо сайдан, уларыйан истэҕин аайы, ону кытта тэҥҥэ кини тыла эмиэ сайдан, уларыйан иһэр. Ол быыһыытынан сорох саха тыллара бэлиэтиир предметтэрэ эбэтэр өйдөбүллэрэ туһалара ааһан, эргэрэн, мэлдьи туттуллар тыллар кэккэлэриттэн тахсан, хаһан эмэ туттуллар пассивнай тыллар кэккэлэриттэн тахсан, хаһан эмэ туттуллар пассивнай тыллар буолаллар. Онтон улам туттуллубат буолан, умнууга киирэн иһэллэр. Сорох ытллар тыллар бүтүннүү эргэрбэттэр, элбэх суолталарыттан ханнык эмэ сорох суолталара эргийээччи. Эргэрбит тыллар үгүс өттө норуот тылыттан букатын сүтэн хаалбаттар. Кинилэр хаһан эмит да буоллар, син иилиҥкэйдэһэн туттулла сылдьар буолаллар.
1) Араас сомоҕо, хоһуласпыт тыллар истэригэр иҥэн туттуллан сылдьааччылар. Холобур: тыл-өс, өс-хоһооно, харах-көс, аал-уот, алаһа дьиэ, суол иис, үлэ-иис, хой баһын туой, ох тыл о.д.а.
2) Түөлбэ тылларга сөҥөн, туттууттан тахсыбакка сылдьар буолааччылар.
Тыл эргэрэр төрүөтүн быһаардахха, олох сайдыытын хаамыытыгар предмет, өйдөбүл туһата ааһан, ону бэлиэтиир тыл эмиэ туттууттан тахсар. Холобур: чуор саа, ох саа, айа, ураһа, алаһа дьиэ, дүҥүр, былаайах, кэрэх мас, кытыйа, талкы, чуолҕан, иэт, кулуба, чаччыына уо.д.а.
Эргэрбит тыллары үөрэтии суолтата:.
Эргэрбит тыллары үөрэтии улахан суолталаах: 1) Саха тылын баайа олох хаамыытын кытта тэҥҥэ историческайдык сайдан, уларыйан иһэрин үөрэтэргэ. 2) Былыргы олоҕу ойуулуур историческай айымньыларга былыргы маллары, сэби-сэбиргэли былыргы дьон тылларын-өстөрүн киллэрэн колориттаан суруйарга.
Былыргыны бэлиэтиир тыллар ылбаҕай словарнай састаапка иккистээн киириэхтэрин сөп. Оннук төннөрүү урукку олохтон туох эмэ саҥалыы эргилиннэҕинэ буолар. Кэнники сылларга общественнай өй-санаа уларыйан, норуот төрүт культуратыгар, тылыгар тардыһыы саҥалыы күүһүрэн, урут умнууга баран испит сиэр-туом, үгэс, итэҕэл, мифология өйдөбүллэрэ иккистээн тиллэн эрэллэр. Онон сиэттэрэн билигин үгүс эргэрбит тыллар литературнай тылга туттуллуулара саҕаланна. Холобур, улуус, арчы, арчылаа курдук тыллары литературнай тылга бигэтик төнүннүлэр диэххэ сөп. Итинник үгүс сахалыы уус-уран оҥоһук, тэрил, таҥас-сап, ас-үөл аата саҥалыы эргиллэр. Христианскай итэҕэлгэ сыһыаннаах тыллар тарҕаныылара эмиэ кэҥээн иһэр. Букатын туттууттан тахсан баран, хоһуламмыт эбэтэр сомоҕо тыллар истэригэр билигин да туттулла сылдьар эргэрбит тылларга. Холобур: өс хоһооно, саа-саадах, суол-иис, үлэ-иис, күн туллара, күһэҥэ быата быстара буолла, хой баһын туой, чөл хаан үктэллээх, субай хаан суунаҕалаах, улай хаан утахтаах, тыҥ хатыыта уо.д.а.
Эргэрбит тыл араастара.
Эргэрбит тыллар араастарын икки өрүттээн көрүөххэ сөп: 1) Бүтүннүү эргэрбит тылларга, эбэтэр лексическэй архаизмнарга. Холобур: сандалы, кэһэх, кумалаан уо.д.а. 2) Сорох суолталара эрэ эргэрбит тылларга, эбэтэр семантическай архаизмнарга. Холобур: аҕын (өйдөө диэн суолтата эргэрбит); арҕаа (көҕүс диэн суолтата эргэрбит, хайысха эрэ суолтата туттуллар); хоту (аллара диэн суолтата мэлдьи туттуллар), суол (ыраахтааҕы суола диэн суолтата туттуллубат) уо.д.а.
Кэлиҥҥи 60-70 сыл устатыгар саха урукку олоҕуттан умнуллубут, хаалан, сүтэн эрэр тыл элбэх. Ол түмүгэр билигин үгүс ахсааннаах тыллар, туттууллуулара уурайан, былыргыны бэлиэтиир тыллар араҥаларыгар көстүлэр. Оннук араҥа киэҥ. Онтон быстах маннык бөлөхтөрү ыйыахха сөп:
а) дьиэҕэ-уокка сыһыаннаах тыллар: биллэрик (киирэр аан утары орон), үгэх (оһох кэннинэн үүт уурар сир), холлорук (таҥара долбуура), сатанах (таҥас ыйыыр сарадахтардаах баҕана), кыраада (уот иннинэн титирик долбуур), оллоон (уокка күөһү ыйыыр мас);
б) урукку иһит-хомуос аата: кытах (улахан, киэҥ мас иһит), көҕүөр (кымыс кутар трии иһит), матаарчах (сүөгэй кутар туос иһит), саар ыаҕас (баах курдук туос иһит), түктүйэ (тугу эмэ уган хам тигэр кыра туос иһит), удьаа (мас хомуос), олгуй (олус улахан күөс);
в) киһи-сүөһү миэстэлэрин ааттара: кыабака (киһи өрөҕөтүн киниттэн аллараата, сүөһүтэ кэлин өттө), көҥүрэй (ис көҥдөйүн өттүк, таас уҥуохтарын ыкки ардынааҕыта), кыһыаччы (сүһүөх уҥуохтар холбоһууларын тутар кытаанах силгэ), бэстээҕэ, оҕолооҕо (сүөһү атаҕын иҥиирдэрин ааттара), маҥырыыра (ынах сүөһүгэ араараллара);
г) уруурҕаһыы тыллара: бэргэн (улахан кийиит кыра кийииккэ), бадьа (кыра кийиит улахаҥҥа), күрэ балыс (күтүөккэ кэргэнин балта), ходоҕой (кэргэнниилэр ийэлэрэ уонна дьахтар аймахтара бэйэ-бэйэлэригэр);
д) общественнай олох тыллара: дьаһаах (күндү түүлээҕинэн түһээн), ородобуой (тыа сирин олохтоох салалтата), чаччыына (кыра кинээс, нэһилиэк баһылыгын солбуйааччы), куортук (кинээс солотун бэлиэтиир туспа кынчаал), дайыымпа (нолуок төлөбүрүгэр иэс), буор түҥэтик (ходуһаны үүнүүтүн көрбөккө үллэстии), кумалаан (нэһилиэк иитимньитигэр барбыт киһи), нэктэл кулут (кирдээх, мара үлэни толорооччу), энньэ (эргэ сүктэр кыыс дьонуттан барар баайа), сулуу (кэргэн ылааччы кэргэнин дьонугар биэрэр баайа). Үөһэ суруллан ааспытын курдук түөлбэ тылларга эргэрбит тыллар сөҥөн хаалбыттар, ону киэҥник ырытан көрдөххө маннык. Хотугу сахалар тылларыгар саха литературнай тылыгар эргэрбит элбэх тыллар билигин да мэлдьи туттулла сылдьаллар. Абый сахалара ыйдары төрдүнньү, бэһинньи, алтынньы… диэн ааттыыллар. Ол былыргы уйгурдар тылларыгар игинди ай, учунч ай, төрдүнч ай, бэжинч ай… диэн ааттыылларын кытта ханыылаах, онон төрүт былыргы ааттарынан буолаллар. Эбэтэр көҕүһү — арҕаа, эҥил, өҥсө, уктас, ыт оҕотун-үнүгэс эҥин диэн ааттыыллар.
Эбии биллэр саха суруйааччыларыттан холобурдаан эттэххэ, А.Я Уваровскай «Ахтыыларыгар» маннык букатын умнуллубут тыллар туттуллаллар: …Моҕол ураһа дьиэлэрэ, оччоҕо бу улахан хаччынан ааҕыллара, урууларын курумнарыгар, дьоннорун мунньахтарыгар баҕабынан сылдьарым уо.д.а
Туһаныллыбыт литэритиирэ.
1. Антонов Н.К. Материалы по исторической лексике якутского языка. Якутск, 1971.
2. Зверев С. А. Аман өс: ырыалар, тойуктар, поэмалар. — Якутскай: Кинигэ изд-вота, 1971.
3. Илларионов В. В. Туойар күммүт дьэ туһаайд : С. А. Зверев-Кыыл Уола репертуарыттан холобурдар. — Дьокуускай, 2000.
4. Илларионов В. В. Айыылартан айдарыылаах: С. А. Зверев-Кыыл Уолун туһунан ахтыылар. — Дьокуускай: Бичик, 2000.<|endoftext|>
Синекдоха
Метонимия көрүҥэ буолар. Уопсай тылтан чааһынай тылга кубулуйар, биирдэ эмитэ чааһынай тылтан уопсай тылга солбуллуон сөп. Синекдоха тыл чаҕылхайдык көстүүтүн күүһүрдэн биэрэр, уонна дириҥ ис хоһоонноох , уопсай өйдөбүллээх оҥорор. Үксүн синекдохаҕа биир ахсаан элбэх ахсаан оннугар туттуллар, холобура: “Барыта утуйбут - киһи, кыыл, көтөр”. Эбэтэр элбэх ахсаан биир ахсаан оннугар туттуллар, родовой ааттан видовой аатка солбуллар, видовой, родовойга уларыйар. Холобура оҥоойу кэлэн түстэ оннугар үөн кэлэн түстэ, ахсаан тэҥнээһинэ синекдоха сүрүн тутула буолар. Нуучча суруйааччылара “традицоннай поэтичческай синекдоханы” тутталлар эбит үксүн, холобура "хараабыл", "оҥочо", диэн тыллар оннуларыгар "баарыс" диэн солбуйан суруйаллар эбит. Нууччалыы хоһоонтон холобурдаан көрдөххө маннык буолар «белеет парус одинокий». Ону таһынан индивидуальнай синекдоха диэн эмиэ баар, индивидульнай синекдоха айымньыга суруйааччы ханнык эмитэ көстүүну эбэтэр предеты тоһоҕолоон көрдөрөөру гыннаҕына көстөр.
Туһанылллыбыт литэритиирэ: metonymia.ru/index.php/Синекдоха. www.bibliotekar.ru/russkiy-yazik-2/11.htm<|endoftext|>
Потенциализм
Потенциализм диэн-үөрүйэх буолбут, боростуой олоххуттан аккаастанан өрө көтоҕүллэн, күүстээхтик бэйэҕин сайыннарар толкуйдааһын ньымата буолар. Потенцилизм сөбүлүүр дьарыккын, бэйэн сөбүлүүр үлэҕин кытта сыһыаннаах буолуон сөп. Потенциаллаах киһи ис иһиттэн талааннаах, баайы, үксүнэн бизнес өттүнэн таһаарыылаахтык үлэлиэн сөп. Потенциал үчүгэйгэ, үрдүккэ, талаһыыга тирэхтээх буолар. Потенциаллаах киһи потенциалын сайыннарыан, дьиннээх олоххо көрдөрүн, таһаарыан наада. Личнэй потенциалга киирэр: психика (өй-санаа, ис-турук), ис дууһа, сөбүлүүр дьарык, өйдүүр кыах (интеллект). Потенциала суох киһи тугу да олоҕор ситиһимиэн сөп кутталлаах, онтон потенциалын арыбыт киьһи байыан, тэтимнээх олохтоох буолуон сөп.Хас биирдии киһиэхэ потенциала атын атыннык сайдыбыт, кимиэнэ эрэ потенциала үрдүк, кимиэнэ эрэ намыһах.<|endoftext|>
Муньо Мутаи
Муньо Соломон Мутаи — Уганда чэпчэки атлетикаҕа спортсмена, уһун дистанцияҕа сүүрэр сүүрүк.
1992 сыллаахха алтынньы 22 күнүгэр төрөөбүт. 2014 сыллааҕы Содружество оонньууларын марафонугар 2:12.26 чааһынан кэлэн, 4-с миэстэ буолбута. 2012 сыллаахха 5000 уонна 10 000 миэтэҕэ сүүрүүгэ Уганда икки төгүллээх чөмпүйүөнэ буолбута. 2012 сыллаахха Аан дойду чөмпүйэнээтигэр полумарафоҥҥа сүүрэн 26-с миэстэ буолбута.
2016 сыллаахха Бразилия Рио-де-Жанейро куоратыгар ыытыллыбыт Олимпиада оонньууларыгар марафон финалыгар хапсан, бэриллибит кэрчиги 2:11.49 чааһынан сүүрэн кэлэн, 8-с миэстэ буолбута.<|endoftext|>
Ноора Тамминен
Но́ора Та́мминен (фин. Noora Tamminen; 1990 сыллаахха алтынньы 30 күнүгэр Финляндия Тампере куоратыгар төрөөбүт) — финн профессионал гольфистката; 2016 сыллааҕы сайыҥҥы Олимпиада оонньууларыгар Финляндия сүүмэрдэммит хамаандатын чилиэнэ.
2012 сыллаахха Espirito Santo Trophy] күрэххэ хамаанданан кыттан боруонса мэтээли ылбыта.<|endoftext|>
Антон Синцев
Антон Сергеевич Синцов (1985 сыллаахха олунньу 3 күнүгэр Арассыыйа Ижевск куоратыгар төрөөбүт) - Арассыыйа маунтинбайка идэтийэр велогонщига, 2016 сыллааҕы сайыҥҥы Олимпиада кыттыылааҕа.
Карьерата.
Ижевск куоракка «Импульс» ВДЮСШ-ҕа дьарыктанар.
2011 сыллаахха диэри шоссейнай куоталаһыыга кыттара. 2007 сыллаахха Trofeo Tosco-Umbro күрэхтэһиитин кыайбыта. 2008 сыллаахха Gara Ciclistica Milionaria күрэххэ бастаабыта уонна иккис миэстэни ылбата. 2010 сыллаахха Gara Ciclistica Montappone күрэһэр үһүс буолбута.
Арассыыйа чөмпүйүөнэ (2014), Арассыыйа чөмпүйэнээттэрин үрүҥ көмүс (2016) уонна боруонса (2013) призера.
2015 сыллаахха ыытыллыбыт Аан дойду кросс-кантрига чөмпүйэнээтигэр 53-с миэстэ буолбута.
2016 сыллааөы Олимпиадаҕа кросс-кантри күрэҕэр 12-с миэстэ буолбута.<|endoftext|>
Сиэннэрбитин сахалыы үөрэтиэххэ
Хас эмэ үйэлэр усталарыгар нуучча ыраахтааҕытын батталыгар да олордоллор сахалар нуучча тылын үөрэтэннэр үөрэҕи-билиини баһылааннар ааспыт үйэ саҥатыгар Улуу Өктөөп өрө туруутун көмөтүнэн бэйэлэрин автономнай республикаларын тэрийэр кыахтаммыттара.
Улуу Өктөөп революциятын кэнниттэн бары бүттүүн үөрэхтээһин ыытыллан сахалар нуучча тылын, үөрэхтэрин баһылааннар нууччалары үөрэх-билии таһымынан сиппиттэрэ, билигин икки омук тылын уонна үөрэҕин баһылаабыттара өйдөрүн-санааларын ордук күүскэ сайыннаран аны өй-санаа аһара сайдыытын ситиһэллэр.
Перестройка кэнниттэн Россия Федеративнай государствота үөскээбитэ эрээри, ахсаан өттүнэн улаханнык баһыйар нууччалар үөрэхтэрин аҥардастыы сайыннаран саха оҕолорун сахалыы үөрэтиини өссө аҕыйатыахтарын баҕара саныыллара улааппыт курдук буолла. Россия государствота саҥалыы үөскүөҕүттэн кыра омуктары симэлитэн нууччаларга холбуу сатаабыта, билигин бу санаата өссө күүһүрдэ. Пааспарга омук аатын суруйууну суох оҥоруу кэлин, лаппа баһыйар ахсааннаахтар эрэ Россияҕа, ордон хаалалларыгар кыах биэрэр.
Киһи уһун олоҕу олордоҕуна, сиэннэнэр сааһыгар тиийдэҕинэ, олох араас уустуктарыгар өйө-санаата эриллэн, эрчиллэн билиитэ-көрүүтэ дириҥээн биэрэр. Дьон сиэннэрин ордук кыһанан көрүөхтэрин, үөрэтиэхтэрин баҕараллар, хайдах өйдөөх-санаалаах киһи буола улаатарыгар кыһаналлара эбиллэр. Лаппа сааһырбыт киһини көрүү-истии, көмөлөһүү сиэннэргэ сүктэриллэрэ эмиэ элбэх.
Урукку кэмҥэ сиэннэр эбэлэрин, эһэлэрин эбэ, эһэ диэн тыллар кэлин э дорҕооннорун уһаппакка эрэ саҥаран ыҥыраллара. Билигин ол уларыйан эбээ, эһээ диэн кэлин э дорҕоону уһатан ыҥырар, ааттыыр буоллулар.
«Э» дорҕоон уһаан «ээ» диэҥҥэ кубулуйдаҕына кыһыл оҕо ытаан эймэнэригэр уларыйар. Кыра оҕо «ээ» диэн саҥарыыта, ытааһына көмүскэл, харысхал көрдүүрүн биллэрэр. Бу дорҕоону элбэхтик саҥаран сиэннэр эбэлэриттэн, эһэлэриттэн көмө көрдүүллэр, бэйэҕит үөрэммиккит курдук киһи буолуу үөрэҕэр сахалыы үөрэтиҥ диэн көрдөһөллөр. Бу тыллар уруккута биир «э» дорҕоонноро, аны уһатыллан «ээ» диэн саҥарыыга кубулуйуута көмө көрдөөһүнэ ытааһыҥҥа тиийбитин биллэрэр.
50-с, 60-с сыллар анараа өттүлэригэр оҕону сахалыы үөрэтии ордук дириҥ уонна тиийимтиэ, урукку үөрэхтэн уратыта суох этэ. Бу кэмҥэ улааппыт дьон сахалыы үөрэх сүнньүн билэллэр. Бу үөрэх сүрүн төрүтэ «Айыы диэмэ», «Аһара барыма», «Айыыны оҥорума», «Тугу барытын киһи оҥорорун курдук оҥор», «Киһи буол» диэн үөрэх буолара.
Бу үөрэх оҕо өйүгэр-санаатыгар дириҥник үгэс буолан иҥнэҕинэ оҕо киһилии быһыылаах, көрсүө, сэмэй оҕо буола улаатара, олоххо сыыһа-халты туттунара аҕыйыыра, төрөппүттэрин тылларын, этэллэрин истэн баҕа санааларын үөскэтинэрэ уонна олорун толорор кыахтанара. Өй-санаа үөрэҕэ хайа да диэки халыйыыта, аһара барыыта суох буоллаҕына эрэ, сайдан иһэр оҕо өйө-санаата туруктаах буолара ситиһиллэр кыахтанар.
Оҕону кыра эрдэҕинэ киһи быһыытыгар, тугу барытын киһи оҥорорун курдук оҥорорго үөрэтэххэ, кини ийэ кутугар ол оҥорор быһыылара умнуллубат үгэс буолан уурулланнар үйэтин тухары салайа сылдьалларын кут-сүр үөрэҕэ быһаарар.
Өй-санаа үөрэҕин дьайыыта элбэх киһиэхэ хойутаан тиийэр. Өй-санаа үөрэҕэ суох буолбута куһаҕанын, эдэр оҕолор өйдөрө-санаалара туруга суох буолуутуттан, үлэни-хамнаһы сөбүлээбэттэриттэн, бэрээдэги кэһиилэрэ муҥура суох эбиллэн иһэриттэн, сэбиэскэй былаас эстибитин, үс көлүөнэ дьон олорон ааспытын кэнниттэн биирдэ билиннэ. Олох тубуста, барыта “үчүгэй” буолла диэн салайар былаас дьону албыҥҥа киллэрбититтэн, төрөппүттэр оҕолорун маанылаан, атаахтатан иитиилэрин үөскэтииттэн сыыйа сайдан испитэ быһаарыллар.
Саха киһитэ мин оҕобун сахалыы үөрэппитим диэн киэн туттар буоллаҕына, оҕото, бэйэтин оҕотун сахалыы үөрэтэр кыахтанар. Бу киһи сиэнэ сахалыы билэр, ааҕар, суруйар, кэпсэтэр киһи буола улаатан хос сиэннэрин сахалыы үөрэтиэн сөптөөх балаһыанньата үөскүүр.
Сиэннэр саха тылын биллэхтэринэ, үөрэттэхтэринэ уонна оҕолорун салгыы сахалыы үөрэттэхтэринэ саха тыла хаһан да сүтүө суоҕа, сахалар баар буола туруохтара. Омук тыла омук дьонуттан быһаччы тутулуктаах. Ханнык да былаас, салайыы төрөппүттэр оҕолорун төрөөбүт тылларынан үөрэтэллэрин кыайан боппот. Yөрэҕи-билиини баһылаабыт төрөппүттэр оҕолорун саҥа саҥаран эрдэхтэриттэн ыла саҕалаан сахалыы үөрэтэр кыахтара барыларыгар баар. Оҕо ийэтэ, эбэтэ саҥа саҥаран эрэр оҕону, бу тыллары маннык сахалыы саҥар диэн үөрэтэр кыахтара хаһан баҕарар баар.
Оҕону төрүөҕүттэн, аан маҥнайгы тыллары саҥарар буолуоҕуттан сахалыы, төрөөбүт тылынан саҥарарга төрөппүт үөрэтэр. Оҕо оскуолаҕа киириэр диэри өйө-санаата олус күүскэ сайдар, саҥарар тыл үгүс өттүн билэн, иҥэринэр.
Билигин үөрэх-билии сайдан былыргыны чинчийээччилэр саха тыла дьон өйө-санаата саҥа сайдан эрдэҕинэ үөскээбитин быһааран, билинэн эрэллэр. Саха омуга олус уһун үйэлэммитэ тимири уһаарыыны, уһаныыны баһылаабыттарыгар уонна оҕолорун иитиигэ-үөрэтиигэ туттар ньымалара атын омуктардааҕар уһун, дириҥ дьайыылааҕар саһан сылдьар.
Омук олоҕун үөрэҕин, остуоруйатын үөрэтии омугунан киэн туттууну үөскэтэр. Маннык балаһыанньа билигин биһиэхэ үөскээтэ. Бу кэмҥэ диэри баһылаан, салайан кэлбит нуучча омук ахсааннара аҕыйаан, мөлтөөһүҥҥэ, үлэни-хамнаһы кыайбат буолууга баран иһэр. Бу кэми таба сыаналаан омуһу сайыннаран, күүһүрдэн биэрэр кыах биһиэхэ баар буолбутун туһаныллар.
Мин сахабын, мин туспа омукпун диэн киэн туттар, атыттартан араарынар санаа баар буолуута омук ис күүстээҕин, симэлийбэт кыахтааҕын биллэрэр.
Төрөппүттэр оҕолоругар саха тыла, саха омуга олус былыргы төрүттээхтэрин, былыр, дьон өйө-санаата саҥа сайдан эрдэхтэринэ үөскээбиттэрин билиһиннэрэн үөрэттэхтэринэ саха тыла симэлийбэт, эстэн хаалбат.
Ханнык баҕарар төрөппүт оҕото киниэхэ тугунан эмэтинэн маарынныыр, кини курдук буолуон баҕарар. Оҕо төрөппүтүгэр тас көрүҥүн таһынан өйө-санаата, билиитэ эмиэ маарынныыр буоларын туһугар олоҕун төрөппүтүн курдук олордоҕуна, үлэлээтэҕинэ-хамсаатаҕына эрэ табыллар.
Төрөппүттэри ытыктыахха диэн бары этэллэр. Оҕо төрөппүтүн ким диэн ааттаан ыҥырарыттан ытыктыыр, тылын истэр өйө-санаата олохсуйар. Бу өй-санаа үөскээһинигэр дорҕоон дьайыыта ордук улахан суолталаах.
Тыл иччитэ дорҕоонноругар саһан сылдьар. Куһаҕан дорҕоон өйгө-санааҕа куһаҕаннык дьайар. «Па» диэн дорҕоон хаһан баҕарар па, куһаҕан. Оҕолор аҕаларын ытыктаабат, аанньа ахтыбат, тылларын истибэт буолуулара, бу дорҕоонтон саҕаланар уонна улаатан истэхтэринэ эбиллэн барар. Бу куһаҕан дьайыылаах дорҕоон былыргы түүрдэртэн төрүттээх нууччаларга уруттаан дьайан, бу омуктар эр дьонноро ордук мөлтөөтүлэр, ахсааннара аҕыйаан иһэр.
Оҕо ийэтин ыҥырар «ма» дорҕооно «па» диэн дорҕооннооҕор оннук куһаҕан суолтата суоҕунан ийэ сабыдыала аҕа курдук баттабылга түспэтэҕин да иһин оҕолор ийэлэрин ас таһан аһатар киһиттэн атыннык санаабаттар, үлэлэрин сыаналаабаттар, этэр тылларын син-биир анньа ахтыбаттар.
Икки омук уһун кэмҥэ биир сиргэ кыттыһан олорууларыгар өйдөрө-санаалара, тыллара уонна биирдиилээн да буоллар ыал буолууларыттан эттэрэ-сииннэрэ холбоһон бииргэ булкуллан саҥа омук үөскээн тахсар. Маннык балаһыанньаҕа ким биллэр төрүттээх-уустаах, тугунан эмэнэн, ордук үлэнэн-хамнаһынан баһыйар омук ордук сайдан баһылаан тахсар кыахтанар. Остуоруйаҕа биллэринэн кыаттарбыт, баһыттарбыт омук хоту диэки эбэтэр хайалаах сирдэр диэки үтүрүллэн барар эбэтэр сахалар олохторун үөрэҕинэн “Тыал буолбуттарга” кубулуйар.
Сахалар ыгыллан, үтүрүллэн, сыҕарыйан хоту муора биэрэгин булбуппут быһыытынан саҥа үөскүүр омукка баһыттарбатахпытына табыллар.
Бары төрөппүттэр, бастатан туран уол оҕолор төрөппүттэрэ сахалыы таҥара үөрэҕин ылыннахтарына, тарҕаттахтарна, эдэр көлүөнэлэри үөрэтии оннун булан саха омуга сайдан, элбээн иһэрэ төрүттэнэр. (1,4).
Туһаныллыбыт литература..
1. "Ил Түмэн" хаһыат. 9.10.2007.<|endoftext|>
Акаары төбө атаҕы иллэҥ оҥорбот
Өй-санаа киһи оҥорор быһыыларын салайарын сахалар “Акаары төбө атаҕы иллэҥ оҥорбот” диэн өс хоһоонноро биллэрэр. Ону-маны, буолары-буолбаты була сатаан оҥоро сатааһыны акаары киһи элбэхтик оҥорорун бу өс хоһооно бэлиэтиир. Ол оҥоро сатаабыта барыта кэриэтэ туохтара эрэ табыллыбаккалар куһаҕаҥҥа кубулуйаллара элбэҕиттэн оннук оҥоро сатыыр киһини акаары диэн ааттыыллар. (1,66).
Бары өйдөөхпүт диэн сананалларыттан акаары диэнтэн өһүргэнэллэр. Биирдэ эмэтэ сыыһа-халты туттунан эбэтэр тиэтэйэн, ыксаан киһи быһыытыгар тиийбэт, акаары киһи оҥорор быһыытын оҥоро охсон баран хомойоллор, санааргыыллар, “акаары да эбиппин” диэн этинэллэр, акаарыларын билинэллэр.
Сахалар өй-санаа үөрэхтэригэр этиллэр өйдөөх уонна акаары диэн тыллар киһи оҥорор быһыылара “Туох барыта икки өрүттээх” диэн этиигэ сөп түбэһэн икки аҥы арахсалларын быһаарар:
1. Өйдөөх киһи оҥорор быһыылара. Киһи оҥорбут быһыыта үчүгэй, киһи быһыылаах, сиэри кэспэт уонна туһалааҕы оҥорууга аналламмыт буоллаҕына өйдөөх киһи оҥорбут быһыыта диэн быһаарыллар.
Өйдөөх киһи оҥорор быһыылара сыыһа-халты буолан тахсаллара аҕыйах, олоҕу сайыннараллар, үлэни-хамнаһы тупсараллар, үчүгэйи, туһалааҕы элбэтэллэр. Дьон бары кэриэтэ үчүгэй быһыылары оҥорон өйдөөх аатырыахтарын баҕараллар.
2. Акаары киһи оҥорор быһыылара. Киһи оҥорор быһыылара киһи быһыытыгар тиийбэт эбэтэр аһара барар, сиэри кэһэр уонна кэлин дьоҥҥо буортулаах буолан таҕыстахтарына акаары, өйө-санаата ситэ тиийбэт киһи оҥорбута арыллан тахсар.
Акаары киһи өйө-санаата ыраахха тиийбэтиттэн бу оҥорор быһыытыттан туох содул үөскээн тахсыан сөбүн дириҥник ырытан быһаарбатыттан элбэх араас саҥаны айыылары, дьон билбэттэрин, оҥорботторун оҥоро сатыыр кыахтанар. Бу оҥоро сатаабыта сыыһа-халты буолара элбэҕиттэн куһаҕан быһыылары элбэтэр. Бу быһаарыыга элбэх сыыһалардаах, өйтөн булуллубут "айыы үөрэҕин" дьайыыта киирсэр. Бу сыыһа өй-санаа дьайыытыттан билигин эдэрдэр оҥорор куһаҕан быһыылара сыл аайы эбиллэн иһэр.
Бииртэн биир саҥаттан саҥаҕа, солунтан солуҥҥа көтүөккэлээн, солумсаҕыран иһии саҕаламмыт үлэни бүтэригэр, тиһэҕэр тириэрдибэтинэн киһилии быһыы буолбатах. Сахалар ити иһин акаарыттан сэрэнэллэр уонна “Акаары төбө атаҕы иллэҥ оҥорбот” диэн өс хоһооно оҥорбуттар.
Бу өс хоһоонун дьайыыта тыа хаһаайыстыбатын сайдыытыгар правительство салайааччылара оҥорор үлэлэриттэн биллэр. Соҕуруу дойдуга олохтоох страустары аҕалан иитэн көрөргө эбии перепель сымыытын элбэҕи сиэххэ баҕаран түргэнник олоххо киллэрэ сатааһын таах хаалбыта. Бу кэмҥэ кыыл сылдьар ыттары кытта охсуһа сатааһын ити өс хоһоонугар сөп түбэһэр.
Тыһыынчанан сылларга кытаанах айылҕаҕа, кырыымчык аһылыкка үөрэммит бэйэ төрүт ынахтарын умнан, быраҕан арҕаа дойдулар улахан ынахтарын ыарахан сыанаҕа атыылаһан аҕалан баран кыайан аһаппакка хоргуталлар уонна элбэх үүтү ыла сатааһын кыаллыбакка эрэй таах хаалар. Салайааччылар саҥаны айыыны оҥоро охсор санаалара элбэҕиттэн араас буолар-буолбат үлэлэргэ республика элбэх харчытын туһата суохха ыһан барыыллар.
Туһаныллыбыт литература..
1. Саха таабырыннара, өс хоһоонноро, чабырҕахтара / хомуйан оҥордо И.К.Попов. – Дьокуускай: Бичик, 2006. – 112 с.<|endoftext|>
Саха билиҥҥи тыла лиэксикэтэ
Тыл биирдииилээн тылларынан баайын словарнай састаабын, лексиката дэнэр. Лексиканы тыл үөрэҕин салаата-лексикология дэнэр. Лексиканы тыл үөрэҕин салаата лексиката олус киэҥ уонна уларыйымтыа, общественнай олоххо , производствоҕа, наукаҕа тахсар уларыйыылары тута ылынымтыа. Ол иһин тыл атын салааларынааҕар лексиканы үөрэтэр ордук уустук. Көннөрү олохтон даҕаны көстөр: тыл фонетикатын уонна грамматикатын оҕо тылланар кэмигэр хайыы-үйэ сүнньүнэн толору баһылыыр, оттон төрөөбүт тылын баайын киһи үйэтин тухары үөрэтэн сиппэт. Ол быһыытынан лексикологияҕа оҕо даҕаны тыл лексическай тиһилин толору арыйан көрдөрөр кыаллыбата өйдөнөр.
Лексикология тыл лексическэй тиһилин сүрүн боппуруостарын үөрэтэр соруктаах. Ол иһиттэн үрдүк үөрэххэ маннык боппуруостар көрүллэллэр:
Лексикология наука быһыытынан тус-туһунан салааларга хайдар. Тус лексикология сүнньүнэн тылга тыл айылгытын уонна тыл словарнай састаабын араҥаларын, уларыйыытын үөрэтэр. Сомоҕо тыллары туттуларынан, суолталарынан туттуллууларынан уратыларын үөрэтэр салаа фразеология дэнэр. Тыл суолтатын семасиология салаата үөрэтэр. Оттон тыл словарнай састаабын түмэн көрдөрөргө тылдьыттары оҥоруу теориятын уонна ньымаларын туһунан үөрэх лексикография диэн ааттанар. Бу түөрт салааттан семасиология үрдүк үөрэххэ тустаан үөрэтиллибэт, тус лексикологияҕа туттуллар суолталарын көрүүгэ киирсэр. Оттон фразеологияны нуучча тылыгар 70-с сыллартан тыл үөрэҕин лексика таһынан туспа салаатын курдук көрөн үөрэтэллэр. Саха тылыгар оннук үөрэтии олоҕура илик, олоҕурар төрүтэ суох курдук. Ол иһин сомоҕо тыллар тус лексикология иһинэн көрүллэллэр. Инньэ гынан бу кинигэҕэ тус лексикология уонна лексикография салаалара бэриллэллэр.
Ханнык баҕарар наука курдук лексикология тыл лексическэй тиһилин үөрэтэригэр сүрүн биирими булуохтаах. Оннук биириминэн фонетикаҕа фонема, морфологияҕа морфема эбэтэр синтаксиска синтагма кэриэтэ лексикаҕа тыл буолар. Ол иһин лексикология сүрүн ис хоһооно-тыл туһунан үөрэх.
Туһаныллыбыт литирэтиирэ
1 Н.К Антонов Саха билиҥҥи тылын лиэксикэтэ 1976
2 П.С Афанасьев. Саха билиҥҥи тыла.Лексикология<|endoftext|>
Лиэксикэ биирдэмэ
Антонимия, антонимнар – утарыта өйдөбүллэри, тыллары тэҥнҥэ туруоран туттуу. Араас көстүү ис утарсыыларын арыйаары, холобур, үрүҥ-хара, аһыы-ньулуун, үтүө-мөкү курдук өйдөбүллэри утарыта туруоран тутталлар:
<poem>Ахсааннаах даҕаны сылга
Аан ийэ дайдым
Аһыытыны-ньулуунун,
Айыылааҕын-алгыстааҕын,
Амсайбахтаан баран,
Аан дайдыттан арахсбыппыт
Аҥарынан астылаҥнаах.
(А. Кулаковскай «Өй, сүрэх икки мөккүөрэ»)</poem>
Туһаныллыбыт литэрэтиирэ:
1. Васильев Г.М. Нууччалыы-сахалыы поэтическай тылдьыт. – Дьокуускай: Саха Сиринээҕи кинигэ издательствота, 1976. – 25 с.<|endoftext|>
Үөһээ дойду үөрэҕэ
Сахалар былыр-былыргыттан олоҥхолоругар өйдөөх дьон Үөһээ дойдуттан Орто дойдуга түспүттэрэ диэн этэллэр. Бу этиини көнөтүнэн, дьон бэйэлэрэ онтон түспүттэрэ диэн быһаччы өйдөөбөккө, ылыммакка Сиргэ олорор дьоҥҥо Үөһээ дойдуттан былыргылар өйдөрө-билиилэрэ түүлгэ киирэн биэрэр диэн өйдөөтөххө таба буолар.
Бу былыргылар этиилэрин таба быһаарыы аныгы, үөрэҕи-билиини баһылаабыт өйдөөх-санаалаах дьонтон ирдэнэр көрдөбүл буолла. Өйдөөх-санаалаах, үөрэҕи-билиини баһылаабыт дьон Үөһээ дойдуну кытта сибээс, тутулук ханна, ханан баарын дьэ булан олоххо таба туһанар кэммит тиийэн кэллэ.
Билигин Үөһээ дойду диэн түүл дойдута буоларын быһаарбыппыт кэнниттэн киһи Үөһээ дойдуну кытта тутулугун булуу уустуга суох буолар. Киһи түүллэринэн Үөһээ дойдуну кытта быһаччы тутулуктанара түүллэри үөрэтиинэн быһаарыллар, Үөһээ дойду өйө-санаата киһиэхэ түүл буолан киирэн өйүгэр-санаатыгар дьайа, салайа сылдьар.
Түүлү киһи барыта кэриэтэ көрөр. Үгүстэр көрдөхтөрүнэ даҕаны умнан кэбиһэллэр. Түүлү көрөр киһи бэйэтин олоҕор эбэтэр билэр дьонун олохторугар туох эмэ уларыйыылары киллэрэр кыахтаах буоллаҕына эрэ түүлү көрөр уонна умнубакка өйдөөн хаалар. Түүл үксэ киһиэхэ кыайан өйдөммөт, Үөһээ дойду өйө-санаата киһи аайы мээлэ киирбэт. Түүл көстүүлэрин таба быһаарыы дьоҥҥо олус улахан туһаны аҕалар кэмэ кэлэн иһэр. Бары кыаҕын, күүһүн ууран түүллэринэн дьарыктанар киһи түүллэри таба быһааран дьон олоҕун тупсарыыга улахан туһаны аҕалар.
Түүл ситэ үөрэтиллэ илик. Үгүс дьон түүлү көрөн баран умнан кэбиһэр курдук саныыллар. Түүлү көрүү киһи өйө-санаата уларыйан ийэ кутун өйүгэр-санаатыгар киирдэҕинэ эрэ көстөр. Түүл өйө-санаата ийэ кукка быһаччы дьайыыта ордук улахан буолар. Салгын кутунан, илэ өйүнэн салаллан сылдьар кэмигэр түүл дьайыыта киһиэхэ бэйэтигэр биллибэт, өйүгэр ханан даҕаны өйдөммөккө хаалбыт курдук. Киһи биирдэ эмэтэ ийэ кутун салайар кэмигэр киирэн ыллаҕына ити дьайыы тута биллэр. Киһи итирэн, өйө көппүт кэмигэр оҥоро охсон кэбиһэр куһаҕан быһыылара төһө эмэ эрдэттэн, хаһан эмэ санаатын уурбут, элбэхтэ санаабыт быһыылара буолан тахсаллара элбэх. Оҕону кыра эрдэҕинэ төрөппүттэрэ аһара ыгар-хаайар, бобор буоллахтарына кини улаатан баран итирдэҕинэ төрөппүттэрин кытта тапсыбат буолуута үөскүүр.
Өбүгэлэр, төрөппүттэр өйдөрө-санаалара, куттара Үөһээ дойдуга мунньустан сылдьаннар, оҕолорун, кэлэр көлүөнэлэрин өйдөрүгэр-санааларыгар түүл буолан, ийэ кутугар киирэн дьайа сылдьаллар. Сахалар былыр-былыргыттан киһи өйө-санаата Үөһээ дойдуттан итинник тутулуктааҕын арааран билэннэр «Көхсүттэн көнтөстөөх» диэн этэллэр.
Түүлү көрөн баран умнан кэбиһэбит диэччилэр элбэхтэр. Ол барыта түүл өйө-санаата киһи ийэ кутугар быһаччы киирэриттэн салгын кутун өйүгэр биллибэккэ хааларыттан буолар. Түүл өйө-санаата киһи ийэ кутугар киирдэҕинэ кини оҥорор дьайыыларыгар уларыйыылары киллэриэн сөбө быһаарыллар.
Оҕону кыра эрдэҕиттэн чиҥник үөрэтэн, ийэ кутун үчүгэй үгэстэринэн толору иитэн, олору иҥэрэн туруктаах өйдөөх-санаалаах, киһилии быһыылаах оҥоруу сирдээҕи дьонтон, төрөппүттэртэн эрэйиллэр биир тутаах көрдөбүл буолар. Оҕо аан маҥнай иҥэриммит өйдөбүллэрэ, тугу саҥа билбитэ барыта быһалыы үгэс буолан ийэ кутугар иҥэн иһэллэр, ол иһин чиҥ, халбаҥнаабат уонна мээнэ уларыйбат өйдөбүллэргэ кубулуйаллар. Бу кэмҥэ киһилии, үчүгэй майгыга үөрэммит оҕо улаатан, улахан киһи буолан, бэйэтин курдук өйдөөх-санаалаах кэлэр көлүөнэлэрин иитэн-үөрэтэн баран өллөҕүнэ, үтүө санаалаах өйө-санаата, салгын кута Үөһээ дойдуга таҕыстаҕына, Үөһээ дойду өйө-санаата эмиэ тупсан иһэр.
Дьон-аймах өйө-санаата тупсарын, туруктаах буоларын туһугар үлэлээһин диэн оҕолору кыра эрдэхтэринэ ийэ куттарын киһилии, үчүгэй быһыылары оҥорууга иитии, онтон улаатан истэҕинэ куһаҕан быһыылары арааран билэн оҥорбот, үчүгэйи оҥоруу өйүгэр-санаатыгар үөрэтии буолар. Дьон-аймах сайдар-үүнэр, эйэлээх, тулуурдаах буолар өйдөрө-санаалара ити үөрэххэ, оҕо ийэ кутун иитиигэ иҥэн сылдьар. Киһиэхэ бу кут олус улахан суолталааҕын уонна ийэтэ эрэ иитэн биэрэрин былыргы сахалар билэн ийэ кут диэн олус табатык ааттаабыттар.
Киһиэхэ подсознание диэн баарын наука дакаастаабыта ыраатта. Бу подсознание өйө-санаата сахалыы ийэ кут өйүгэр-санаатыгар сөп түбэһэр. Ийэ кут өйө-санаата киһи салгын кутун өйүгэр-санаатыгар эмиэ подсознание курдук, ханан да баара биллибэккэ сылдьан дьайар. Бу дьайыы кырдьык баарын киһи итирэн, өйө көтөн сырыттаҕына оҥорор быһыылара дакаастыыллар.
Kут-сүр үөрэҕэ киһи итирэн «Өйө көтөн» сырыттаҕына ийэ кутун өйүнэн-санаатынан, үөрэммит үгэстэринэн быһаччы салаллан сылдьарын эмиэ быһаарбыта. Ийэ кута үчүгэй быһыылары оҥорууга чиҥник иитиллибэтэх, атаахтыы сылдьыбыт оҕо улаатан, биирдэ эмэ итирдэҕинэ элбэх сыыһа-халты туттуулары оҥороро, быстах суолга киирэн биэрэрэ элбиирэ быһаарыллар.
Сир-дойду, Айылҕа уонна дьон-аймах өссө улахан, ханна да халбаҥнаппат кытаанах тутулуктаахтар. Үөһээ дойду өйө-санаата дьоҥҥо түүл буолан киирэн кинилэр өйдөрүн-санааларын салайан биэрэр. Буор куттара биир буоларынан бу өй-санаа ордук күүскэ эт-хаан аймахтарынан киирэн дьайар. Киһи түүллэригэр бэйэтин аймах-билэ дьонун элбэхтик көрөр. Кинилэр өйдөрө-санаалара, куттара оҕолоругар быһаччы бэриллэр ситимнэрэ итиннэ саһан сылдьар.
Өлөн эрэр дьон бары куһаҕан быһыылары оҥорбуттарын, айыыларын-хараларын этэн куттарын ыраастанан баран өлүүлэрэ Үөһээ дойду өйө-санаата ыраас, үтүө, үрүҥ буоларыгар тириэрдэр. Куһаҕан санаалар ыраастананнар Үөһээ дойду ыраас өйө-санаата кэлэр көлүөнэлэргэ үтүөнэн, үчүгэйинэн дьайдаҕына, дьон өйдөрө-санаалара туруктаах, олохторо биир тэҥник эйэлээхтик баран иһэригэр тиийэр. Бу быһаарыыны бары таҥара үөрэхтэрэ тутуһан, айыы этиитэ диэн үгэһи толоро үөрэннэхтэринэ Үөһээ дойду өйө-санаата ыраас буоларын ситиһэллэр.
Айыы этиитэ сахаларга былыр-былыргыттан баар. Ордук кырдьаҕас дьон өлөр кэмнэрэ кэллэҕинэ тыыннаах сылдьан оҥорбут араас айыыларын-хараларын этэн, куттарын-сүрдэрин ыраастанан уонна чэпчэтинэн, ханнык да куһаҕан, хом санаата суох «Анараа дойдуларыгар», Үөһээ дойдуга өйдөрүн-санааларын атаараллара ирдэнэр. Айыыны этинэн Үөһээ дойдуга барыы, ол дойдуга ыраас, киртийбэтэх кут тиийэригэр аналланар. Бу быһаарыы сахалар таҥараларын үөрэҕин биир тутаах көрдөбүлэ буолар. Сахалыы таҥара үөрэҕин тарҕатааччылар бу туһалаах үгэһи толороллор.
Өйү-санааны ыраастаныы диэн куһаҕан санаалартан босхолонуу, олору умнуу, суох оҥоруу буолар. Киһи куһаҕан санааларын өйүттэн-санаатыттан ылан быраҕыыта, босхолонуута кутун ыраастыыр. Кут куһаҕан санаалартан ыраастаннаҕына чэпчиир дииллэр. Чэпчэки кут Үөһээ дойду халлааннарыгар үрдүк хаттыгаска олоҕурар кыахтанар. Кукка ыраас, үчүгэйи баҕарар санаалар эрэ хаалаллар. Маннык ыраас санаалаах куттар үрүҥ айыы буолан Үөһээ дойдуга мунньустахтарына Yөһээ дойду өйө-санаата ыраас буолар. Бу куттар киһи түүлүгэр киирэн көһүннэхтэринэ, киһиэхэ үтүөнү, үчүгэйи баҕараллара элбиир, дьон санаалара тупсар кыахтанар.
Бүтэһик айыы этиитэ «Өлөн эрэр киһи кырдьыгы эрэ этэр» диэн өйдөбүлгэ олоҕурар. Айыыны этии сахалар былыргы итэҕэллэринэн «Өлөөрү гыммыт киһи кэриэс этиитин» хайаан даҕаны толоруллуохтааҕын быһыытынан, быһа бырастыы буолар уратылаах. Өлөн эрэр киһи айыытын этиитэ быһа бырастыы буолар, ол иһин эмиэ кута ыраастанарыгар тириэрдэр.
Өлөөрү сытар киһи бэстилиэнэй баҕа санаатын, кэриэс этиитин бэйэтин оҕолоро, ыччаттара толоруулара кини өйүн-санаатын, кутун баҕата туоларыгар тириэрдэр буолан санаата уоскуйар, ырааһырар. Баҕа санаата туоллаҕына кини кута уоскуйан, көрүҥэ тупсан оҕолорун түүллэригэр үчүгэй көрүҥнээх көһүннэҕинэ кинилэр үтүө баҕа санааларын туолуута кэлиэн сөп.
Үөһээ дойду өйө-санаата сирдээҕи дьоҥҥо түүл буолан ийэ куттарыгар быһаччы киирэн дьайар. Киһи салгын кутунан салаллан сылдьар кэмигэр бу Үөһээ дойду өйө-санаата дьайарын билбэккэ эрэ сылдьар. Бэйэтин сиртэн, айылҕаттан тутулуга суох курдук сананар. Билигин кут-сүр үөрэх саҥалыы сайдыыта киһи айылҕаттан өссө күүстээх тутулуга ханна баарын быһаарыыта, дьон айылҕаны ордук харыстыылларыгар, өйдөрүн-санааларын ыраастана сылдьалларыгар тириэрдэр.
Үөһээ дойду өйө-санаата айылҕаны харыстыырга аналлаах. Сир айылҕата киртийэн, буорту буолан истэҕин аайы, куһаҕан көрүҥнээх түүллэр көстөннөр дьон өйүн-санаатын куһаҕан өттүгэр уларытан кэбиһиэхтэрин сөп. Айылҕа киртийиитэ дьон өйдөрүгэр ордук улахан охсууну оҥорор, куһаҕан буолбут сиртэн куотан, тэйэн биэрии өйүн-санаатын тарҕатар. Дьоҥҥо ханна эрэ куотуу, барыы өйдөбүлэ киириитэ, ол иһигэр Үөһээ дойдуга тахса, бара сатааһын баар буолуута дьон олохторугар уонна айылҕаҕа ордук куттал-лаахтык дьайыахтарын сөп.
Билигин бары быһаарыыларбытын барыларын мустахпытына сахалар Үөһээ дойду диэн ааттыыр, туспа, сиргэ олорон ааспыт дьон бары өйдөрө-санаалара мунньустар уонна ууруллан сылдьар миэстэлэрэ, сирдэрэ баар. Бу өйдөр-санаалар, куттар сир үрдүттэн үөһээҥҥэ, олоҥхоҕо кэпсэнэринэн түөрт халлааҥҥа, тоҕус хаттыгаска диэри тарҕанан сылдьаллар уонна дьон салгын куттарынан салаллан сылдьар кэмнэригэр кинилэргэ биллибэттэр. Үөһээ дойду диэн сирдээҕи дьон өйдөрө-санаалара, үөрэхтэрэ-билиилэрэ, куттара мунньустубут улахан саппаастара буолар уонна киһи ийэ кутугар быһаччы дьайыыны оҥорор.
Бу саппаастан ылан өйү-санааны туһаныы холобурдарын түүлү көрөн саҥаны арыйбыт дьон холобурдарыттан элбэҕи билиэхпитин сөп. Кинилэр саҥаны арыйыыларын түүллэригэр көрбүттэрэ уонна билбиттэрэ сурукка киирэн киэҥник биллэллэр.
Сиргэ маннык аналлаах өй-санаа саппааһа үөскүүрэ, күнүс кэнниттэн түүн кэлэрин санатар. Дьон-аймах сайдыыларын аныгыскы сырыытыгар уруккуттан ууруллубут, куттар буола кубулуйбут, бэлэм өйүнэн-санаанан туһанан салайтаралларыгар, сайдыыны эмиэ түргэнник ситиһэллэригэр Yөһээ дойду үөрэҕин билэн туһаныахтарын толору кыахтаналлар.
Сахалар Сиргэ, Орто дойдуга өй-санаа, айыы дьоно Үөһээ дойдуттан түспүттэрэ диэн этиилэрэ өй-санаа атын сиртэн, Yөһээ дойдуттан түүл буолан дьоҥҥо чахчы киирбитин эмиэ бигэргэтэллэр. (1,16).
Туһаныллыбыт литература..
1. "Туймаада" хаһыат. №318. 18.08.2016.<|endoftext|>
Таҥара өйдөбүлэ
Таҥара диэн үтүө, үчүгэй санаалары санаталаан үгэс оҥостунуу ааттанар.
Таҥара диэн саха тыла. Таҥ, таҥар диэн тыллартан үөскээбит, өй-санаа тус-туспа үгэстэртэн таҥыллан, хомуллан үөскүүрүн быһаарар. Таҥара диэн тылтан "тенгрианство" диэн Сибииргэ тарҕаммыт өй-санаа үөрэҕин ааттаабыттар.
Таҥара үөрэҕэ диэн сахалар үөрэхтэрэ. Бу үөрэх оҕону кыра эрдэҕиттэн көрсүө, сэмэй, киһилии быһыылаах буолууга иитэр, үөрэтэр аналлаах. Оҕо аһара барар өйүн-санаатын "Айыы диэмэ", "Айыыны оҥорума" диэн хааччахтаан сиэри, киһи быһыытын тутуһарга, аһара барбакка үөрэтэр. Үчүгэй үгэстэри иҥэрэн биэрии оҕо кыра, ийэ кута иитиллэр кэмигэр ордук түргэнник кыаллар. Оҕо ийэ кута аан маҥнайгы көрүүлэриттэн, билиилэриттэн үөскүүр. (1,51).
Таҥара диэн киһиэхэ үтүө, үчүгэй санаата үгэс буолан иҥмитэ ааттанар. Киһиэхэ баҕа санаата элбэх буоларынан, кэмэ кэллэҕинэ уларыйан биэрэринэн таҥаралар элбэхтэр. Өй-санаа сайдан истэҕинэ уһун үйэлэргэ таҥаралар уларыйан иһэллэр.
Үтүө, үчүгэй санаалар диэн олоххо үчүгэйи тутуһар, үчүгэйи үөскэтэр тупсарыыны, сайдыыны киллэрэр санаалар ааттаналлар.
Таҥаралаах диэн үтүө, үчүгэй үгэстэрдээх киһи ааттанар.
Таҥараһыт диэн үтүө, үчүгэй санаалары үгэс оҥостор киһи.
Таҥара үөрэҕин тутуһар киһи көрсүө, сэмэй, сиэри тутуһар, хаһан да сиэри аһара барыыны, үлэни кыайар, аһара туттууну оҥорбот. Айыыны, киһи билбэтин, оҥорботун оҥорууга олус сэрэхтээх, үчүгэйи оҥорууга аналлааҕын билэн эрэ баран оҥорор киһи буолар. (2,28).
Туһаныллыбыт литература..
1. Каженкин И.И. Киһи таҥара. - Дьокуускай: ГУ РИМЦ, 2009. - 112 с.
2. Каженкин И.И. "Айыы диэмэ", "Айыыны оҥорума". - Дьокуускай: Компания "Дани АлмаС", 2012. - 152 с.<|endoftext|>
Вигри
Вигри — 1980 сыллааҕы Олимпия сайыҥҥы XХII оонньууларын чэрчитинэн Таллин куоракка ыытыллыбыт Баарыстаах спорт күрэхтэһиитин ымыыта. Олимпия оонньууларын иһинэн туспа көрүҥҥэ бастакы ымыы.
Дьүһүнэ-бодото.
Вигри бэйэтин көрүҥүнэн - икки кэлин атаҕар турар муора түлүөнэ.
Хайдах баар буолбута.
1977 сыллаахха Эстонскай ССР Атыыга-эргиэҥҥэ балаатата Баарыстаах спорт күрэхтэһиитин ымыытыгар биллэрбит. Конкурс кыттааччылара үгүс киһи хоптону оҥорон киллэрбиттэр, ол эрэн манна Таллинтан худуоһунньук Сайма Сымер оҥорбут муора икки түлүөнэ - турар уонна сытар быһыылаах ымыы кыайбыт.
Ымыыга аат биэрии - бу туспа конкурс. Манна Вигри диэн ааты Таллин куорат оскуолатын үөрэнээччитэ биэрэн, кыайбыт.
Биһирэниитэ.
1979 сыл сайыныгар таллиннааҕы "Полимер" собуот эрэһиинэ күүгэнтэн хас эмэ уонунан тыһыынча оонньуур түлүөнү оҥорон таһаарбыт. Маны таһынан элбэх ойуу значокка, пакекка, суумкаҕа, плакакка, о.д.а. сиргэ туһаныллыбыт.
Вигри аатынан кэлин эдэрдэр яхталарын кылааһа, оҕо саада, ырыа бөлөхтөрө, футбол хамаандата уонна бэчиэнньэ суорда ааттаммыттар.
Сигэ.
Кац Й. Его звали Вигри. stolitsa.ee (05.07.2010).<|endoftext|>
Сэм
Сэм Хотой - Олимпия сайыҥҥы XXIII оонньууларын ымыыта. 1984 сыллааҕы Олимпия сайыҥҥы XXIII оонньуулара Америка Холбоһуктаах Штаттарын Лос-Анджелес куоратыгар от ыйын 28 күнүттэн – атырдьах ыйын 12 күнүгэр диэри ыытыллыбыта.
Дьүһүнэ-бодото.
Үрүҥ төбөлөөх хотойу аатырбыт Walt Disney хампаанньа талааннаах худуоһунньуга Боб Мур Америка икки улахан төрүт бэлиэтин холбоон оҥорбут. Бииринэн - АХШ төрүт бэлиэтинэн буолбут үрүҥ төбөлөөх хотой, иккиһинэн - саастаах көрүҥнээх, сэҥийэтигэр бытыктаах, төбөтүгэр Америка былааҕа ойуулаах цилиндр бэргэһэлээх Таай Сээм. Кэнники уобарастан Сэм Хотой аатын уонна бэргэһэтин утумнаабыт.<|endoftext|>
Ходори
Ходори (кэриэйдии суруллуута 호돌이) Сеул куоракка (Соҕуруу Кэриэйэ) 1988 сыллаахха ыытыллыбыт Олимпия сайыҥҥы XXIV оонньууларын бигэргэтиллибит ымыыта.
Хайдах баар буолбута.
Ымыы ойуутун худуоһунньук Ким Хюн оҥорбут. Төрүт быһыытынан Амуур баабыра буолбут. Бу ымыы кэриэй омук эйэлээх майгытын, ыалдьытымсаҕын бэлиэтэ. Ходори диэн ааты Аан дойду бары муннугуттан кэлбит 2295 этииттэн талбыттар. «Хо» кэриэйдии — «баабыр», оттон «дори» — «уолчаан» диэн эбит.
Дьүһүнүн-бодотун уратыта.
Ымыы сүрүн мала - кулгааҕын туһунан кэтиллибит кыра хара бэргэһэ. Бу - төрүт таҥас биир уратыта. Маннык бэргэһэлээх дьон былыр улахан бырааһынньыкка үҥкүү кэмигэр кэтэллэр эбит.
Ходори кыыс доҕоро.
Ходори баабырга маҥнай утаа кыыс доҕору эмиэ толкуйдаабыттар эбит — Хосуни баабыры, ол эрэн кини ымыы суолталамматах, онон кини туһунан кэлин умнан кэбиспиттэр.<|endoftext|>
Коби
Коби — 1992 сыллаахха Барселонаҕа ыытыллыбыт Олимпия сайыҥҥы XXV оонньууларын бигэргэтиллибит ымыыта.
Дьүһүнэ-бодото.
Төрүт быһыытынан овчарка ыт каталонскай боруодата ылыллыбыт, итиэннэ кубизм истиилинэн Javier Mariscal оҥорон биэрбит. Дьоҥҥо аан бастаан кинини 1987 сыллаахха көрдөрбүттэр. Кини аата англия тылыгар Олимпия Барселонатааҕы Тэрийэр Кэмитиэтэ диэн этии бастакы буукубаларыттан тахсыбыт (ОБТК).
Биһирэниитэ.
Оонньуулар иннинэ уонна буола турдаҕына кинини Coca-Cola, Brother уонна Danone курдук бөдөҥ тэрилтэлэр араас рекламаҕа туһаммыттар. Бэл диэтэр, кини туһунан мультик тахсыбыт («Труппа Коби»). Маны таһынан бэлэх-туһах арааһа оҥорон таһаарааччыларга үгүс үбү киллэрбитэ биллэр.<|endoftext|>
Барселона
Барселона (кат. Barcelona [bəɾsəˈɫonə], исп. Barcelona [baɾθeˈlona]) — Испания куората, Каталония автономнай уобалаһын киин куората. Франция кыраныыссатыттан 120 км тэйчиччи сытар Средиземнэй муора порда. Испания промышленноска уонна атыыга-эргиэҥҥэ бөдөҥ куората. Европаҕа айанныыр туризм хайысхатыгар улахан суолталаах куорат.
Нэһилиэнньэтэ.
Нэһилиэнньэтэ — 1 617 487 киһи (INE 2016). Испанияҕа улаханынан Мадрид кэннэ иккис, оттон Европа холбоһугар онус куорат. Куорат тулатыгар 3,2 мөл кэриҥэ, Барселонаҕа бэйэтигэр 5 мөл.кэриҥэ киһи.
Бөдөҥ тэрээһиннэр.
Манна 1992 сыллаахха Олимпия сайыҥҥы XXV оонньуулара ыытыллыбыттара. 2004 сыллаахха Аан дойдутааҕы культура форума ыытыллыбыта. 2010 сыллаахха Средиземноморскай холбоһук киин куоратынан буолбута, манна 43 дойду киирэр. 2013 сыллаахха ууга спорт көрүҥнэрин аан дойдутааҕы чемпионата ыытыллыбыта.<|endoftext|>
Иззи
Иззи – 1996 сыллаахха АХШ Атланта куоратыгар ыытыллыбыт Олимпия сайыҥҥы XXVI оонньууларын бигэргэтиллибит ымыыта.
Хайдах баар буолбута.
Бу ымыыны тэрийээччилэр компьютер көмөтүнэн оҥорорго быһаарыммыттар. Ханнык да харамайга майгыннаабат дьикти буолан тахсыбыт. Маҥнайгы көрүҥэ айаҕа да, мунна да суох, атах сыгынньах эбит. Өр кэмҥэ ити бастакы оҥоһугу ситэриигэ элбэх киһи үлэлээбит. Ол түмүгүнэн улахан айахтаах, Олимпия оонньууларын тиэрбэстэрин илдьэ сылдьар кутуруктаах, үрүҥ тарабах үтүлүктээх уонна бачыыҥкалаах буолан тахсыбыт. Кэлин тииһэ суох гыммыттар, ол оннугар хараҕар сулус быһыылаах чоҕулу эбэн биэрбиттэр.
Ким да ханнык да харамайга майгыннаппатаҕын иһин кинини тэрийээччилэр Иззи, ол аата англия тылыттан What is it? диэн этии («Тугуй бу?») кылгатыытынан ааттаабыттар.
Бу ымыы Олимпия оонньууларын ханнык да кэмнээҕэр табыллыбатаҕынан ааҕыллар.<|endoftext|>
Олли
Олли Кукабаара, Сид Кус-мурун, Милли Ехидна – 2000 сыллаахха Австралия Сидней куоратыгар ыытыллыбыт Олимпия сайыҥҥы XVII оонньууларын үс ымыыта.
Суолтата.
2000 сыллааҕы Олимпия оонньууларын тэрийээччилэр үс бэлиэни толкуйдаабыттар: Олли Кукабаара, Сид Кус-мурун уонна Милли Ехидна. Бу кыллар Австралияҕа эрэ үөскүүллэр. Үһүөн холбоон олимпиятааҕы доҕордоһууну көрдөрөллөр. Ону таһынан үөскүүр сирдэринэн үс эйгэни көрдөрөллөр: Сир, Уу уонна Салгын. Бу кыыллар үс буолуулара маны таһынан Үһүс тыһыынча сылга киирэри кытта ситимнээх.
Майгылара.
Хас биирдии ымыы бэйэтэ ааттааҕын таһынан ураты майгылаах. Кус-муруну Сид (Syd, Сидней диэнтэн бастакы сүһүөҕэ) диэн ааттаабыттар. Австралия айылҕатын бэлиэтэ буолбут кыыл күүһү, сэниэни уонна кыайыыга дьулуһууну көрдөрөр. Австралиятааҕы Олли хохотуун-зимородок (Olly — «олимпиада» диэнтэн кылгатыы), олимпия тыынын илдьэ сылдьар, атыттартан олус көрдөөҕүнэн, дэлэйинэн уонна аламаҕайынан уратылаах. Ехидна Милли диэн ааттаммыт (Millie — millenium диэн тылы кылгатыыттан) Үһүс тыһыынча саҕаланыытын бэлиэтигэр. Кини олоххо сырдык сарсыҥҥыны көрүүнэн, үлэһитинэн уонна кэскилгэ дьулуһуунан биллэр. Ону таһынан, Милли – информация уонна технология, буолбут чахчылар уонна сыыппаралар сүрүн уобарастарынан буолбут.
"Утары ымыы".
Пол Ньюэл диэн карикатура худуоһунньуга Оонньуулар историяларыгар аан бастаан «утары ымыы» толкуйдаабыт. Оннук уобараһынан Фэтсоу диэн ааттаах вомбат буолбут. Бу кыыл Олимпия сайыҥҥы оонньууларын ымыыларыгар утары турар күүс буолбут.<|endoftext|>
Феб уонна Афина
Феб уонна Афина – 2004 сыллаахха Греция Афины куоратыгар ыытыллыбыт Олимпия Сайыҥҥы XXVIII оонньууларын бигэргэтиллибит ымыыта. 1968 сыллааҕы Олимпия оонньууларын Кыһыл Ягуарын курдук, бу персонажтары хаһыы түмүгүнэн көстүбүт былыргы куукула майгытынан оҥорбуттар. Былыргы гректэр куукулаларын үүт-маас оҥорбуттара – биһиги эрабыт иннинэ VII үйэҕэ сыһыаннаах.
Үһүйээн быһыытынан, Феб уонна Афина — убайдыы балыстыылар. Кинилэри Олимпия таҥарата Аполлон (Феб, Фебос эбэтэр Фивос) уонна сырдык таҥарата Афины, өркөн өй, таҥаратын аатынан ааттаабыттар. Грек Олимпия норуоттар икки ардыларынааҕы кэмитиэтин инспектора Дэнис Освальд бэлиэтээбитинэн, бу ымыыларга «Греция былыргыта уонна аныгыта олус табыгастаахтык дьүөрэлэспит». Маҥнай утаа дьон-сэргэ дьүүллүүр сүбэ быһаарыытын ылымматахтар. Ол эрэн кэмниэ-кэнэҕэс саҥа уобарастарга үөрэммит.<|endoftext|>
Фува
Ситиһии оҕолоро ( [фу́ва́] — туруору. "ситиһиилээх кыралар, ситиһии кыралара") — 2008 сыллаахха Кытай Пекин куоратыгар ыытыллыбыт Олимпия сайыҥҥы XXIX оонньууларын бигэргэтиллибит ымыылара. Олимпия оонньуулара саҕаланыахтарын 1000 хонук иннинэ, 2005 сыл сэтинньи 11 күнүгэр кинилэр тустарынан кытайдааҕы классическай литератураны үөрэтиигэ Государственнай холбоһуга аан бастаан биллэрбит.
Ситиһии оҕото биэс: Бэй-Бэй, Цзин-Цзин, Хуань-Хуань, Ин-Ин уонна Ни-Ни. Кинилэр хас биирдии ааттара оҕоны таптыыр тылга маарынныыр, оттон ол тыллары холбоотоххо [Бэй-цзин хуань-ин ни] — Пекин эһиги эҕэрдэлиир диэн тахсар. Ону таһынан, хас биирдии ымыы Олимпия тиэрбэһиттэн биирин көрдөрөр.<|endoftext|>
Венлок уонна Мандевиль
Венлок уонна Мандевиль — 2012 сыллаахха Улуу Британия Лондон куоратыгар ыытыллыбыт Олимпия сайыҥҥы оонньууларын бигэргэтиллибит ымыылара. Кинилэри аан бастаан 2010 сыл ыам ыйын 19 күнүгэр билиһиннэрбиттэр. Ымыылары лондоннааҕы Iris тэрилтэ айбыт. Венлок уонна Мандевиль — Болтоннааҕы ыстаалы кутар собуот ыстаал анимированнай таммахтара.
Суолтата.
Үһүйээн быһыытынан, Венлок уонна Мандевиль Олимпия стадионун бүтэһик баалкаларын уулларыыга үөскээбиттэр. Килэгир ыстаал тириилэригэр көрсүбүт дьоннорун ис кыахтарын, ис дьиҥнэрин көрдөрөр кыахтаах. Соҕотох харахтара - камера объектива, оттон төбөлөрүгэр баар саһархай уот - лондоннааҕы такси бэлиэтэ.<|endoftext|>
Экспрессивнэй-стилистическэй кырааскалаах уонна көннөрү лексика
Экспрессиялаах, истиил кырааскалаах уонна көннөрү лиэксикэ
Тыл ханна, туохха туттулларын көрөн биэс сүрүн функциональнай истииллэр араарыллалар: 1) наука тылын стилэ 2) публицистика стилэ 3) дьыала тылын стилэ 4) кэпсэтии тылын стилэ 5) уус-уран литература стилэ. Функциональнай истииллэри сэргэ тыл туттуллар күүрээнинэн көрөн экспрессивнэй истииллэр араарыллаллар: 1) үрдүк истиил 2) мара истиил 3) көннөрү истиил. Словарнай састаап тус туһунан араҥалара тыл тус-туһунан стиллэригэр туттуллуулара биир дэхси буолбатах. Лексика сорох өттө аналлаах эрэ стиллэргэ туттуллар. Онно киирэллэр экспрессивнэй, эмоциональнай уонна стилистическэй кырааскалаах тыллар.
Эксперессивнэй тыллар, инники этиллибитин курдук, ойуулуур айылгылаахтар, көстүү, хайааһын тас быһыытын ойуулаан, өйдөбүлү этэллэр. Холобур: хохучуол, моргуор, куйа, хачаайы, санньыар, дьулахачый, кыҥкыйдаа, дураһый, ыаһыйалас уо.д.а.биирдиилээн тыллартан ураты экспрессивнэй лексикаҕа сомоҕо тыллар уонна аал уот, алаһа дьиэ, аламай күн курдук уларыйбат тыллар киирэллэр.
Тыл көспүт суолтаҕа туттуланнаҕына эмиэ экспрессивнэй кырааскаланар. Экспрессивнэй лексикэ кэпсэтии, уус-уран литература уонна публицистика стиллэригэр туттуллуута ордук бэлиэ, оттон наука уона дьыала тылыгар оннук туттуллубат.
Эмоциональнай тыллар суолталарынан саҥарааччы эмоциятын көрдөрөр дэгэт кырааскалардаах. Оннук көрдөрүөхтэрин сөп абааһы көрүүнү, сөҕүүнү, дьулайыыны, сүөргүлээһини, кэлэйиини, уо.д.а сыһыаны. Эмоциональнай тыллары эмиэ экспрессивнэй тыллар курдук көннөрү тылларынан солбуйуохха сөп: буулаа, мэҥиэһин, мутуктаа, мэнэгэйдээх, кучуй, хобдох. уо.д.а. Эмоциональнай тыллар ордук уус-уран литератураҕа, публицистикаҕа, кэпсэтии тылыгар уонна үрдүк, мара стиллэргэ туттуллаллар. Экспрессивнэй-эмоциональнай тыллартан ураты биир эмэ стильгэ туттуллар, онон ол стиль бэлиэтэ бэлиэлээх тыллар баар буолаллар. Оннук тыллары стилистичэскэй кырааскалаах тыллар дэнэр. Холобур: мындаа, түһүлгэ, тусаһа, уруй, тускул, айхал. үтүмэн, анаар, ада5ый, айахта тут, дьиэллэ тэлэй курдук тыллар үрдүк стильгэ
аналлаахтар.
Экспрессивнэй-эмоциональнай уонна стилистичэскэй кырааскалаах тыллар словарнай састаап ордук этигэн араҥата буолаллар уонна холбуу экспрессивнэй-стилистическэй кырааскалаах лексикэ дэнэллэр.
Словарнай састаап иккис өттө, а.э. экспрессивнэй-стилистическэй кырааската суох тыллар араҥалара. Хайа баҕарар стильгэ туттуллар уонна көннөрү тлексика дэнэр. Холобур, үлэ, ситиһии, кыайыы, көмө, күһэлтэ, түргэн, улахан, ыарахан, бил, хомуй, үүн, оҥор курдук өйдөбүлү судургутук бэлиэтиир тыллар көннөрү лексикаҕа киирэллэр.
Саха тылын ураты экспрессивнэй лексиката
Экспрессивнэй-эмоциональнай тыллары таһынан саха тылын словарнай састаабыгар аҥардастыы ойуулуур -дьүьүннүүр эрэ ис хоһоонноох киэҥ араҥа туттуллар. Оннук тыллар дьүһүннүүр уонна тыаһы үтүктэр тыллар диэн туспа саҥа чаастарыгар араарыллан морфологияҕа үөрэтиллэллэр. Бу тыллар саха тылын баайын кэрэ бэлиэ ураты араҥата, уус-уран ойуулааһыҥҥа хатыламмат булумньута буолаллар. Тыл аайы маннык лексика үөскээбэт, ол иһигэр атын тюрдуу тылларга киэҥник сайдыбатах. Монголлуу эрэ тылларга баар. Дьүһүннүүр тыллар туох эмэ тас быһыытынан субу көстөн кэлэр курдук, оттон тыаһы үтүктэр тыллар тыаһы. Киьи эбэтэр туох эмэ саҥатын эмиэ субу иһиллэрдии этэр ураты айылгалаахтар. Дьүһүннүүр уонна тыаһы үтүктэр тыллар өйдөбүлү бэлиэтиир лескическэй суолталара суох, онон лекискологияҕа словарнай састаап сүрүн өттүн кытта бииргэ хабыллан көрүллэбэтэхтэр, саха тылын лексикатын ойуччу араҥатынан көстөллөр. Тылга дьүһүннүүр уонна тыаһы үтүктэр тыллар, тус олохторунан буолбакка, сунньүнэн дьүһүннүүр уонна тыаһы үтүктэр туохтуур быһыытынан туттуллаллар. Быстах холобуру ыллахха, киһини сирэйин быһыытынан малай, мэлэй, мылай,
марбай, мэрбэй, морой, ньамай, ньамай, ньылай диэн дьүһүннүөххэ, оттон саҥарарын бааҕынаа, бөөҕүнээ, кээҕинээ, кээҕинээ, чабыгыраа, чалыгыраа диэн үтүктүөөххэ сөп. Дьуһуннүүр уонна тыаһы үтүктэр тыллар, кэпсэтиигэ эрэ буолбакка, уус-уран литература тылыгар эмиэ киэҥник туттуллаллар. Саха тылыгар дьүһүннүүр уонна тыаһы үтүктэр тыллар муҥура суох үөскүү туруохтарын сөп, онон ахсааннара кыайан быһаарыллыбат.
Туһаныллыбыт литэритиирэ.
П.С Афанасьев.<|endoftext|>
Сүр суолтата
Сүр диэн киһи куттарын холбуу тута сылдьар, айылҕаттан, төрөппүттэриттэн бэриллэр күүһэ ааттанар.
Сахалар кут-сүр үөрэхтэригэр киһи үс кута сүр диэн Айылҕа биэрбит күүһүнэн холбуу баайылла сылдьаллар диэн этиллэр. Бу сүр диэн күүс киһи өйө-санаата арахсан, куттара тус-туспа баран ыһыллан хаалбакка, бииргэ сылдьан, чөллөөх буолууларын хааччыйара быһаарыллар. (1,48). Киһиттэн сүр барыыта, сүрэ көтүүтэ, сүрэ тостуута киһини букатыннаахтык өлөрбөт, киниттэн куттара арахсан барыыларын көрдөрүүтэ буолар. Сүр суох буолуута, киһи салгын кута туспа баран, өйө-санаата көтөн, көннөрү тыыннаах харамайга - сүөһүгэ кубулуйуутун көрдөрөр.
Сүр киһиттэн көтөн барыытын холобурун сахалар «Түөһэйбит» диэн моорук буола кырдьыбыт киһини этиилэриттэн көрүөххэ сөп. Аһара кырдьыбыт киһини «Оҕотугар түспүт» диэн эмиэ этэллэр. Түөһэйбит киһи толкуйдуур өйө-санаата мөлтөөн кыра оҕо курдук буолар. Ити этии оруннааҕын кырдьаҕастары көрбүт дьон бигэргэтэллэр. Түөһэйбит киһиттэн сүрэ көтүүтэ, салгын кута баран хаалан кыра оҕотун, ийэ кутун өйүгэр-санаатыгар төттөрү түһүүтүгэр тириэрдэрин көрдөрөр.
О.А.Парфенова «Конь и харизма Тыгына в преданиях якутов» диэн үлэтигэр сахалар «Сүр» диэн этиилэрин ырытар. Кини быһаарарынан. сүр диэн киһи сүнньүгэр, сүрүн үөһүгэр баар. Кини маннык этиитэ сахалар «сүрэ тостубут» диэн этиилэригэр олус сөп түбэһэр. «Сүрэ тостубут» диэн санаата түспүт, тугу даҕаны көмөтө суох кыайбат буолбут, мөлтөөбүт киһини этэллэр. Өссө маны сахалар «сүнньэ тостубут» диэн этиилэрэ бигэргэтэр. Бу этиигэ сүр эмиэ сүрүн курдук тосторо чуолкайдык бэлиэтэнэр. «Сүр тостуута» «сүрүн тостуутугар» тэҥнэнэр уонна киһи олох бүппүтүн, сүөһүтүгэр түспүтүн көрдөрөр. (2,28).
«Сүрдээх» киһи диэн сахалар бэйэтин кыана туттар, кыраҕа уолуһуйбат, ымыттыбат кыахтаах киһини ааттыыллар. Сүр киһиэхэ баар буоллаҕына, киһи бэйэтин олоҕор санаата бөҕө буолан, тугу эмэ сайдыыны-үөрэҕи ситиһэрэ бэлиэтэнэр. Сүр киһини тута сылдьар сүрүн күүс буолара чуолкайдык биллэн тахсар.
Сүр туспа күүс буоларын бэлиэтиир этиинэн «сүрүн баттатар» диэн баар. Сүр диэн күүс хас киһи аайы тус-туһунан күүстээх эбэтэр аҕыйах буоларын бэлиэтиир. Манна элбэх күүстээх сүрдээх киһи атын киһини сабырыйарын, кинини баһыйарын көрдөрөр. Сүр туспа күүс буолан киһи тутта-хапта сылдьарыгар, майгытыгар-сигилитигэр көстөр. Былыргы кэпсээннэргэ күүстээх ойуун баар дьону барыларын сүрдэрин баттыыра бэлиэтэнэр. Эдэр киһини кырдьаҕас киһи сүрэ баттыыра эмиэ биллэр. «Сүрүн баттатар» киһи диэн чаҕыйар, саллар уонна аны кыайыы диэки дьулуура мөлтөөбүт киһини ааттыыллар.
Сүр уонна сүргэ диэн тыллар биир суолтаҕа туттуллалларын бэлиэтиир «сүргэтэ көтөҕүллүбүт» диэн быһаарыы баар. Ити этии киһи быстах кэмҥэ да буоллар, кыайыыны, хотууну оҥорорго бэлэм буолбутун, күүһэ-кыаҕа элбээбитин бэлиэтиир. Сүргэ көтөҕүллүүтүн кэнниттэн киһи бэйэтин олоҕор быстах кэмнээх да буоллар араас уларыйыылары-тэлэрийиилэри, үчүгэйи киллэриэн сөп. Сүргэ диэн киһи быстах кэмҥэ санаата көтөҕүллүүтүн, күүһэ кииритин бэлиэтиир этии буолар.
Былыргы саха сүр туһунан өйдөбүлэ былыргы Китай Ци, Индия Йог, Прана үөрэхтэригэр маарынныыр. Азия дьонугар киһи тыыннаах буолар, сайдар күүһүн ситимин өйдөбүллэрэ барыларыгар биирдэр. Индияҕа киһи тыыннаах буолар күүһүн Прана дииллэр. Киһиэхэ Праналар 7 кииннэрэ баар дэнэр. Кинилэри сибээстиир, холбуур сүрүннүүр суолунан киһи сиһин сүнньэ эбит. Онтон барар суоллар 7 Праналар кииннэрин холбууллар. Барыларын киһи мэйиитэ салайар. (3,51).
Сахалар ойууннара киһи араас ыарыыларын, кини кутун уонна сүрүн көннөрөн, алдьаннаҕына Үөһээҥҥи айыылартан көрдөһөн, көмөлөһүннэрэн эмтииллэр. Сахалар итэҕэллэринэн сүрү киһиэхэ Улуутуйар Улуу Тойон биэрэр. Киһи өллөҕүнэ, сүрүн Улуу Тойон төттөрү ылар дииллэр. Э.К.Пекарскай быһаарыытынан сүр диэн киһи олоххо, ситиһиигэ дьулуура, өйүн-санаатын күүһэ-уоҕа буолар. (4,стб.2402). Тулуурдаах буолууга үөрэммит киһи «Сүрдээх киһи» диэн ааттанар.
Н.З.Копырин «Үйэлэр кирбиилэригэр үөскүүр санаалар» диэн үлэтигэр чинчийээччи С.Н.Лазарев «Диагностика кармы» диэн үлэтин ырытар. Бу улахан үлэтигэр С.Н.Лазарев киһи дууһатын туругун ырытан, хас биирдии тыынар-тыыннаахха биополе диэн баарын быһаарбыт. Ити биополе алдьаммыт эбэтэр аҕыйаабыт буоллаҕына киһи араас ыарыыларга ылларара үксүүр эбит. Киһи доруобуйата, характера, өйө-санаата, дьылҕата барылара биир кэлим буолалларын уонна олор барылара кини «био-хонуутугар» дьиктитик сааһылана сылдьалларын билбит. (5,6). Ойууннар быһаарыыларын уонна наука этиитин холбоотохпутуна сахалыы сүр диэн биополе буолара чуолкайданар.
Арҕааҥҥы сайдыылаах омуктар таҥараларын үөрэҕиттэн сахалар кут-сүр үөрэхтэрин уратыта ити салгын кут уонна сүр диэн Айылҕаттан бэриллэр күүстэр киһиэхэ баалларын көрдөрөрүнэн уратыланар. Кэнники үөрэхтээхтэр быһааран иһиилэринэн салгын кут диэн баара дакаастанан эрэр. Сүр диэн күүс баарын сахалар бэйэлэрэ даҕаны былыргыттан билэн сылдьаллар. Бу сүр диэн күүһү үөрэтэн, баһылаан уонна бэйэҕэ сайыннаран туттуу саха дьонугар элбэх кыайыыны ситиһэллэригэр, олохторун, доруобуйаларын тупсаралларыгар улаханнык көмөлөһөр.
Былыргы сахалар сүрү таҥара ийэ куту кытта бииргэ биэрэр дииллэр эбит. Былыргы кэмҥэ оҕо бэйэтэ өйдөөбөт эрдэҕинэ көрөн-истэн, үтүктэн үөрэнэр үөрэҕин барытын хантан эрэ халлаантан таҥара биэрэрин курдук саныыллар этэ. Дьон үксэ билигин даҕаны итинник санааттан кыайан босхолоно иликтэр. Киһи ийэ кутун уонна сүрүн Үөһээҥҥи Айыылар биэрэллэр диэн санааччылар билигин да бааллар. Сорох дьон билигин даҕаны «Таҥара халлааҥҥа баар»,- диэн санааттан босхолоно иликтэр. Оҕо өйө-санаата хантан кэлэн сайдан иһэрин ситэ билбэт буолуу ити курдук сыыһа өйдөбүллэргэ киллэрэр.
Сайдан иһэр кут-сүр үөрэҕэ бу былыргы быһаарыыларга уларытыылары киллэрэр. Бу уларыйыылар оҕо төрүүрүгэр мэйиитигэр аҕыйах буор кут өйө-санаата баар, онтон атын өйө-санаата кураанах буолар диэн этиигэ олоҕураллар уонна туох баар билиитин-көрүүтүн барытын оҕо бэйэтэ үтүктэн уонна үөрэнэн баһылыыр диэн быһаарыыттан тирэх ылаллар.
Оҕо ийэ кута диэн өйө-санаата ийэтин көмөтүнэн олох кыра эрдэҕиттэн, ийэтин көрөн билэр кэмиттэн ыла сайдан барар өйө-санаата буолар. Сүр диэн оҕо тулуурдаах буолуута, бэйэтин баҕа санаатын ситиһэр күүһэ ыарахаттары, ыарыылары тулуйарыттан ыла сайдан-үөскээн тахсар күүһэ буолар.
Оҕо кыра эрдэҕиттэн илиитинэн тутуһан тардыһа сатыыр. Оонньууру тутан ыллаҕына олус үөрэр. Тугу эмэни таба тутан ылар буолууга өр кэмҥэ үөрэнэр. Аан маҥнай таба туппакка, сыыһа-халты тута сылдьарыттан бэйэтэ да санааргыыр, кыйаханар. Эрчиллэн-эрчиллэн, хамсатан-хамсатан илиитин тарбахтарын үчүгэйдик салайа үөрэтэр.
Оҕо сайдан иһэр күүһэ олус улахан. Сатаан олорору баһылаат даҕаны сотору сыыллан барбытынан барар. Бу кэмтэн ыла атахтарын анаан-минээн эрчийэрин саҕалыыр. Хаамыан лаппа инниттэн сылайыар диэри чохчоохойдуу оонньуур. Атаҕа күүһүрэн иһэрин тэҥэ санаата эмиэ күүһүрэр. Тутуһан турар сириттэн бэйэтэ, ким да көмөтө суох илиитин ыытынан баран, тутуспакка эрэ тура сатыырга үөрэнэр. Оҕо бу үөрэниитэ, бэйэтин этин-сиинин эрчийиитэ төрөппүттэрин үтүктэн туран хаама сылдьар сыаллаах оҥоруллар.
Оҕо биир сааһын ааһыыта атаҕар туран хаама сылдьар буолар. Хааман бардар эрэ сылдьар сирэ кэҥээн барыны-бары билиэн-көрүөн, тутан ылыан баҕата эбиллэр. Бу кэмҥэ көмөлөһөн биэрэн истэххэ ону-маны билэрэ олус түргэнник кэҥиир, тулуурдаах буолара улаатар. Хааман иһэн охтубут оҕону турарыгар көмөлөһөн, ыарыытын имэрийэн, буорайда диэн атаахтаппакка үөрэттэххэ ыарыыны тулуйар буолуута күүһүрэн иһэр.
Атаҕар туран хаамар буолуута оҕоҕо олус улахан кыайыыга тэҥнэнэр быһыы буолар. Улахан дьоҥҥо, төрөппүттэригэр дьэ маарынныыр буолар. Санаата күүһүрэр, ханна баҕарар хааман тиийэ сатыырга дьулуһар. Сүр - кыра оҕо атаҕар туран хаамар буолуутуттан, сиһэ көнүүтүттэн үөскээн, күүһүрэн тахсар күүс. Оҕо төрөппүттэрин үтүктэр санаатын күүһэ. Кини санаатын күүһэ көнөтүк туттан хаамар буолуутун үөскэтэр.
Оҕо төрөппүттэрин көрөн үтүктэр күүһэ улахан буолан хаама үөрэнэр. Оҕолор бары кэриэтэ биир саастарын ааһыыларыгар хаама үөрэнэллэр. Оҕолор кыра эрдэхтэринэ, ийэ куттара салайар, үтүктэр күүстэрэ ордук улахан кэмигэр, хаамары кыайаллар. Сатаан көнөтүк туттан хаамаллара санааларын күүһүрдэр. Киһи буолуу санаата оҕо өйүгэр-санаатыгар көнөтүк туттан хаамарыттан ыла киирэр.
Хаамар кэмнэрин аһаран, хойутаан хааллахтарына туран хаама үөрэнэллэрэ олус уустук буолар. Куттана сылдьар буолан хааллахтарына салгын куттара сайдан, бэйэлэрин толкуйдуур өйдөрө киириэр диэри кыайан хаампакка сылдьаллара биллэр.
Киһи салгын кута көттөҕүнэ, сүрэ эмиэ көтөр, көҕүрүүр. Итирбит киһи бэйэтин киһилии туттунар күүһэ, сүрэ суох буолан букатын сүөһүтүгэр түһэр. Сүр – киһи куттарын холбуу тута сылдьар сүрүн күүс.
Кыыл буолан ылан үөрэппит оҕолоро кыайан киһилии хаама үөрэммэттэр, ииппит кыылларын үтүктэн үөрэнэн ат буола сылдьаллар. Оҕо атаҕар туран хаамар буолуута сиһин тоноҕоһун көннөрөн сүрэ көнөрүгэр тириэрдэр. «Көнө сүрүннээх» диэн сахалар эрэллэр. «Кыыллыы кэмэлдьилээх» киһи көнө сүрүнэ суох, албын-көлдьүн буолар.
«Киһи буолабын»,- диэн санаа киһиэхэ сүрү биэрэр. Оҕо төрөппүттэрин көрөн үтүктэр күүһэ ордук элбэх буоларын бэлиэтиир быһыы буолар. Дьоно көнөтүк хаама сылдьалларын көрөн оҕо көнөтүк, киһилии хаама үөрэнэр. Олус хойутаан хаампакка хаалбыт оҕо төһө да бэйэтин өйө киирбитин иһин, аны куттанан хаампат түбэлтэлэрэ бааллар. Бу быһыы үөрэҕи ылыныы кэмэ ааһан хааллаҕына олус ыараханнык көнөрүн көрдөрөр холобур буолар.
Сүрү Айылҕа эмиэ биэрэр. Тымныыны тулуйар буолуу ыараханы тулуйарга тэҥнэнэр. Сүрү оҕоҕо аан маҥнай тымныыны эбэтэр итиини, үөннэр сииллэрин тулуйуу үөскэтэр. Тымныы дьайыытыттан кыһын төрөөбүт оҕолор сүрдэрэ элбэх буолар. Киһи буолан ыарахаттары тулуйартан сүр үөскээһинэ саҕаланар. Тымныыны, ыарахаттары тулуйуу сүр элбэх буолуутун эрэйэр. Тулуурдаах буолуу - сүрдээх буолуу. Тулуурдаах буолуу сүрү үөскэтэр, элбэтэр, күүһүрдэр. Тулуурдаах буолуу өһөс санааттан ордук күүһүрэр.
Айылҕа хааны сиир үөннэрэ киһини уонна кыыллары эрэйдииргэ эрэ анаан айыллыбатахтар. Бу үөннэр киһиэхэ ыарыыны оҥороннор сүрүн сайыннарар аналлаахтар. Ыарыылары тулуйар буолууну элбэх сүрдээх киһи холкутук тулуйар.
Тулуурдаах, дьулуурдаах, өһөс буолууттан сайдан иһэр күүс аата - сүр. Тымныыны, итиини, үөннэр сииллэрин тулуйартан үөскээн, сайдан улаатан тахсар күүс - сүр диэн сахалыы ааттанара итинник быһаарыллар. Оҕо улаатан истэҕинэ сүрэ үөскээн, сайдан, эбиллэн иһэр.
Улахан киһи буолбутун кэнниттэн сүр баар буолан сүрдээх киһи диэн ааттанар. Сайдан иһэр кут-сүр үөрэҕэ сүрү оҕо кыра эрдэҕиттэн бэйэтэ сайыннаран, дьарыктаан күүһүрдэн иһэр диэн быһаарар. Кут-сүр үөрэҕэ атын хантан да кэлбэт, киһи бэйэтин өйүн-санаатын көстүүлэрэ буолар. Бу үөрэх сүрүн өйдөбүллэрин хас биирдии киһи билэрэ, олох сайдыытын көрдөбүлэ буолар. Сайдыылаах олоххо киһи бэйэтин ис санааларын билэрэ, олору баһылыыра уонна салайара киһи өйүн-санаатын таһымын өссө үрдүк кэрдиискэ таһаарар.
Аныгы психология саҥа арыйа сатаан эрэр үөрэхтэрин былыргы сахалар билэннэр билигин да бэйэлэрин олохторугар туһана сылдьаллар. Сахалар бу кут-сүр үөрэхтэрэ бэйэлэрин национальнай культураларын баайа буолар уонна атын омуктарга мээлэ ыскайданыа суохтаах. Кут-сүр үөрэҕин саҥалыы сайыннаран, сахалыы тылынан саҥардыы, кэлэр көлүөнэни үөрэтиигэ киэҥник туһаныыга киллэрии саха тыла сайдарыгар, саха дьонун өйдөрө-санаалара тупсарыгар ордук туһалаах буолар. (6,70).
Туһаныллыбыт литература.
1. «Илин» сурунаал. 1998, N 1.
2. Илин сурунаал. 1999. 1-2 N-рэ.
3. В.Р.Ларионов. Саха - Айыы киһитэ. Дьокуускай, «Кудук» ХЭО АБДь, 1998.- 219 с.
4. Пекарский Э.К. Словарь якутского языка.- Москва: Т.3. 1959.
5. «Илин» сурунаал. N 1. 1999.
6. Каженкин И.И. Кут-сүр үөрэҕэ. - Дьокуускай: Бичик, 2004. - 128 с.<|endoftext|>
Үчүгэй уонна куһаҕан солбуйсан биэрэллэр
Үчүгэй уонна куһаҕан солбуйсан биэрэллэр диэн этии сахалар айылҕа төрүт уларыйбат тутулугун билэллэрин биллэрэр.
Киһи туохха барытыгар үчүгэй, туһалаах эбэтэр куһаҕан, туһата суох диэн сыанабылы биэрэр кыахтаах. Киһи оҥорор быһыылара барылара “Туох барыта икки өрүттээх” диэн этиигэ сөп түбэһэллэриттэн үчүгэй уонна куһаҕан диэҥҥэ хаһан баҕарар арахсаллар. Үчүгэйи уонна куһаҕаны араарыыга күнтэн кэлэр сырдык оруола олус улаханынан Күн таҥараҕа кубулуйбут. Сырдык, сылаас күнүс кэнниттэн хараҥа, тымныы түүн сабардаан кэлиитэ киһи үчүгэйи уонна куһаҕаны билэн араарарыгар олук буолбут.
Өй-санаа сайдыыта үчүгэй уонна куһаҕан хардары-таары солбуйсан биэриилэрин билииттэн, олору олоххо туһаныыттан үөскүүр. Оҕо өйө-санаата сайдыытыгар үчүгэйи уонна куһаҕаны тус-туспа арааран олоҕор таба туһанара киһи буолууну ситиһэригэр тириэрдэр диэн сахалар үөрэхтэрэ быһаарар уонна “Үрүҥү хараны араарыы” диэн этиинэн бигэргэтэр. Киһи олоҕор субу кэмҥэ тула өттүттэн дьайар үчүгэйи уонна куһаҕаны тус-туспа арааран билии, олору олоххо таба туһаныы олус улахан суолталаах уонна киһи буолууну, киһилии быһыыланыыны үөскэтэр. Киһи өйдөөх-санаалаах буоларынан, оҥорор быһыытын атыттарга тэҥнээн көрөн оҥорорунан үчүгэйи, туһалааҕы элбэхтик оҥорор, онтон куһаҕаны, буортулааҕы оҥороро аҕыйах, арай сыыһа-халты туттунуутуттан үөскүүр куһаҕан быһыылар элбэхтэр.
Оҕо ону-маны, буолары-буолбаты саҥаны айыыны оҥоро сатыыра табыллыбатыттан үөскүүр элбэх куһаҕан быһыылары аҕыйатарга сахалар таҥаралара “Айыыны оҥорума” диэн үөрэҕэ төрөппүттэргэ көмөлөһөр. Оҕо өйө-санаата ситэ сайда, үчүгэйи уонна куһаҕаны өссө арааран билэ илигинэ оҕону сыыһа-халты туттунарыттан “Айыыны оҥорума” диэн үөрэх харыстыыр. (1,28).
Улаатан иһэр оҕо үчүгэй диэн санаата минньигэһи сиириттэн ордук биллэриттэн, минньигэһи биэрэр киһи үчүгэй, сөбүлүүр киһитигэр кубулуйар. Оҕо төрөппүтүн кимэ да буоллар сөбүлүүр, ону элбэхтик минньигэһи сиэтэринэн, араас туһата суох оонньуурдарынан ситиһэ, улаатыннара сатааһын кэрэгэй, оҕону минньигэһи элбэхтик сииргэ уонна бэлэмҥэ үөрэтэн кэбиһэр.
Үчүгэй диэн олус киэҥ өйдөбүл. Халлаан сырдааһына, Күн тахсыыта киһи көрөрүн тупсарарынан хас биирдии киһиэхэ сырдык буолуута үчүгэйигэр кубулуйбут. Сырдыгы бэлиэтииринэн үрүҥ дьүһүн бар дьоҥҥо барыларыгар үчүгэйи биллэрэр дьүһүн буолар. Аан дойду дьоно бары холбоһууларыгар, ситиһэ сатыыр биир санааланыыларыгар Күн ылар оруола итинник быһаарыллар. Сылаас, сырдык күнүс кэнниттэн хараҥа, тымныы түүн тиийэн кэлиитэ үчүгэй уонна куһаҕан солбуйсан биэрэллэрин дьоҥҥо биллэрэллэр.
Хас биирдии киһиэхэ олоҕун таһымыттан тутулуктанан үчүгэй диирэ тус-туспа буоларынан уратылаах уонна киһи барыта үчүгэйи, бэйэтигэр туһалааҕы ситиһэ сатыырынан, баҕа санааны салайар, сирдиир. Туох барыта; киһиэхэ туһалаах, санаатын тупсарар, барыһы киллэрэр буоллаҕына, үчүгэй диэн буолар, ону ситиһэ сатыыр. Уоруйах “үчүгэйэ” элбэхтик уордаҕына улаатар буолан үгүс дьон, үлэһиттэр өйдөрүгэр-санааларыгар сөп түбэспэт, уоруйах ханнык баҕарар дойдуга туоратыллар.
Элбэх киһи үчүгэй диэн санаата биир буоллаҕына, бу үчүгэй сайдар, элбиир, күүһүрэр кыахтанар. Христос диэн үчүгэй киһи таҥара үөскээһинэ дьон өйдөрө-санаалара өссө сайдан, тупсан, үчүгэй киһи буола сатыыр баҕа санааны үөскэтинэр кэмнэриттэн уонна бу үчүгэй баҕа санаа киэҥ сирдэргэ тарҕаныыта өй-санаа үөрэҕин салайааччылар баһылаабыттарыттан быһаччы тутулуктаах.
Билигин Аан дойду үрдүнэн Күн таҥара үөскээн тарҕанан сайдарыгар айылҕаны харыстааһын күүһүрүүтэ ылар оруола үрдүк. Манна Күн таҥаралаах сахалар ылар оруоллара улаатар. Айылҕа сүрүн тутааҕа Күн буоларын хас киһи барыта билэр.
Хас киһи бэйэтин үчүгэй диэн өйдөбүлэ олоҕун таһымыттан тутулуктанан сайдар. Былыргы аас-туор кэмнэргэ киэһэ тото аһаан баран сылаас балаҕаҥҥа утуйууттан киһи баар-суох баҕа санаата туолара, билигин олох сайдыбытыттан үчүгэй буолуу көрдөбүллэрэ диэн улаханнык кэнээн, тупсан, элбээн тураллар.
Олох тупсан, сайдан истэҕинэ үчүгэй эмиэ эбиллэн иһэр. Киһи баҕата салгыы баран саҥаттан саҥа үчүгэйи арыйан, туһаҕа таһааран иһэр кыаҕа эбиллэ турар. Үчүгэй тохтоло суох үксээн, үчүгэйтэн үчүгэй үүнэн тахсан иһэр.
Киһи сөбүлүү, таптыы көрөрө санаатын тупсарарынан үчүгэй диэн ааттанар. «Үчүгэй, үчүгэй, үчүгэй даҕаны» диэн ырыаҕа ылланарын курдук үчүгэй муҥура суох салгыы баран иһэр, олох сайдыыта үчүгэйтэн үчүгэйи аҕалан иһэр курдук. Киһи олоҕор үчүгэйи элбэхтик оҥоро сатыырынан үчүгэй кырдьык да ахсаана биллибэт элбэх. Сир үрдүгэр туох барыта эргийэн тиийэн кэлэринэн үчүгэй аһара баран кэрэ диэҥҥэ тиийдэҕинэ, кэрэтэ, кыйыата биллэн тахсарынан, уларыйара чугаһаабытын биллэрэр.
Үчүгэй диэн туох сөбүлүү саныырбытын, туһалааҕын барытын ааттыыллар уонна олору оҥоро сатыыллар. Дьон бары үчүгэй дии саныыр быһыыларын оҥоро сатыылларыттан олор олус, киһи кыайан ааҕан ситэр кыаҕа суох курдук элбээбиттэр.
«Что не запрещено, то можно» диэн арҕааҥҥы үөрэхтээхтэр этиилэрэ, туох бобуута суоҕу барытын оҥоруохха сөп диэн сахалыы өйдөбүллээх. Бу этии туох быһыы куһаҕан диэн ааттанан бобулларын, дьон оҥорботторун, туох иһин куһаҕан диэн ааттаммытын киһи барыта билиэхтээҕин уонна толоруохтааҕын биллэрэр. Киһи өйө-санаата сайдыбытынан тугу эмэ оҥоруон иннинэ туох бобуулаахтар, куһаҕаннар баалларын хайаан да билэрин эрэйэр.
Оҕо улаатан иһэн куһаҕан диэн ааттанар быһыылары аан бастаан арааран билэ үөрэннэҕинэ өйө-санаата туруктаахтык сайдарын сахалар таҥара үөрэхтэрэ эмиэ билинэр. “Тоҕус айыыны оҥорума” диэн сахалар таҥараларын үөрэҕин этиитэ оҕону үчүгэйгэ үөрэтии сүрүн төрүтэ буолар.
Оҕону үчүгэй быһыылары оҥорорго үөрэтии «Кут-сүр үөрэҕэ» диэн үлэҕэ саҕаланар. (2,49).
Туох быһыы үчүгэйин эбэтэр куһаҕанын арааран быһаарарга оҕо кыра эрдэҕинэ төрөппүттэрин көрөн, үтүктэн, кинилэр этиилэриттэн үөрэнэр. Төрөппүтэ, иитэр-үөрэтэр киһитэ тугу үчүгэй диэбитэ, киниэхэ эмиэ үчүгэйгэ кубулуйар. «Уоруйаҕы кытта олордоххо уоруйах буолуоҥ» диэн этии үчүгэйи быһаарыыга уонна төрөппүт үтүгүннэрэн үөрэтэр үөрэҕэр быһаччы сыһыаннаах.
Төрөппүттэр бу быһыы куһаҕанын, туһата суоҕун билэллэриттэн оҕолоро сыыһа туттан оҥорботторун туһугар аналлаах бобуулары, хааччахтары оҥордохторуна, эрдэттэн сэрэттэхтэринэ, бу быһыы куһаҕан, маны оҥорума диэн үөрэтиилэрин туһата улаатар. Оҕоҕо төрөппүтүн тас көрүҥэ үчүгэй көрүҥ диэн өйдөбүлүн үөскэтэр, иҥэрэр. Оҕо төрөппүтүгэр маарынныыр киһини сөбүлүү көрөрө, кыыс оҕо аҕатыгар маарынныыр киһиэхэ кэргэн тахсара, уол ийэтигэр маарынныыр дьахтары ойох ылара элбэх.
Төрөппүт оҕотугар тугу үчүгэй диирин анаан-минээн биллэрэрэ ордук. Оҕо барыта үчүгэйгэ, бэйэтэ үчүгэй дии саныырыгар тардыһарыгар сирдьит буолар кыахтанар. Үчүгэй дии саныырын кыаҕа баарынан ситиһэ сатыыр. Үлэни үчүгэй диэн оҕолоругар этэр, бэйэлэрэ үлэлээн көрдөрөр, үтүгүннэрэр төрөппүттэр оҕолоро үлэһит буола улаатар кыахтаналлар. Төрөппүт сыыһа үөрэтэн үчүгэй диирэ оҕо этин-сиинин баҕа санаата буолан хааллаҕына сытыы, элбэхтик, минньигэстик аһааһын диэки салаллар кыахтанара кэлин куһаҕаҥҥа, этэ-сиинэ, буор кута дьадайыытыгар тириэрдиэн сөп. Бу оҕо улааттаҕына даҕаны оҥорон, тутан туһалааҕы оҥоруута аҕыйыыр кыахтанар.
Хас киһи аайы үчүгэй диэн өйдөбүлэ тус-туһунан. Оҕо кыра эрдэҕиттэн үөскээн, иҥэн хаалбыт, ийэ кутугар кубулуйбут өйдөбүлүн илдьэ сылдьар, ол өйдөбүллэрэ кини баҕа санаатын төрүттүүллэр, үөскэтэллэр.
Үчүгэй диэн тугуй? Үчүгэйи таба быһаарыы олус улахан суолталаах. Бэйэтэ үчүгэй көрүҥнээх киһи, үчүгэйи аҕалар уонна үчүгэйинэн түмүктэнэр быһыылары оҥорор буоллаҕына эрэ үчүгэй киһи диэн ааттанар. Бэйэтэ олус үчүгэй көрүҥнээх киһи буолан баран куһаҕаннык быһыыланан куһаҕаны аҕаллаҕына, үчүгэй кыайан буолбакка хааларыгар тиийэр. “Таҥаһынан көрсөллөр, өйүнэн-санаатынан атаараллар” диэн этии ити быһаарыыттан үөскээбит.
Үчүгэй биир киһиэхэ сыһыана эмиэ ураты. Киһиэхэ туһалаах, туһаны аҕалар, олоҕун чэпчэтэр буоллаҕына, үчүгэй диэн ааттанар. «Туох барыта икки өрүттээх» диэн этии үчүгэйи быһааран олоххо туһаныыга улахан суолталаах. Үчүгэй үлэҕэ-хамнаска сыһыана эмиэ икки өрүттээҕин арааран билии уонна олоххо туһаныы хас биирдии киһиттэн хайаан да ирдэнэр көрдөбүл буолар. Уоруйах тугу эмэ уорбутуттан туһаннаҕына, барыһырдаҕына уоруу үчүгэй эбит диэн санааҕа киириэн уонна өссө уора барыан сөбө үгүстэр, үлэһиттэр үчүгэй диэн өйдөбүллэригэр сөп түбэспэт.
Үлэһит киһи үлэттэн барыөы, туох эмэ туһалааҕы киллэриннэҕинэ, үлэ үчүгэй эбит диир уонна элбэхтик үлэлиэн, оҕотун үлэҕэ үөрэтиэн сөп. «Айахпытыгар эрэ үлэлиибит», «Хамнас диэни билбэппит» диэн этиилэр үлэ оҥорон таһаарыыта намыһаҕын, туһата кыратын быһаараллар. Үлэ маннык уларыйыыта үлэни үлэлиир дьон билигин аҕыйаан, эдэрдэр тыа сиригэр олохсуйа хаалбаттарын үөскэтэрэ ити быһаарыылартан быһаччы тутулуктаах.
Элбэх хамнастаах үлэ, чахчы үчүгэй үлэ буолар. Үлэ уонна хамнас биир тутулуктаахтар. Элбэхтик үлэлиир, туһалааҕы оҥорор киһи ылар хамнаһа үрдүк буолар.
Билигин үөрэхтээх буолуу «үчүгэй» диэн ааттанар кэмэ кэлэн турар. Элбэх үөрэхтээх киһиэхэ барыларыгар сөп түбэһэр үрдүк хамнастаах үлэ биһиги сайдыыта суох дойдубутугар кыайан көстүбэккэ эрэйдиириттэн ханна үөрэнэри талыы уустугурар. Үчүгэй киһини быһаарыы билигин олус уустугурда. “Ынах эриэнэ таһыгар, киһи эриэнэ иһигэр” диэн этии ону биллэрэр. Үчүгэйи быһаарыы араастара олус элбэхтэр:
- Үчүгэйдик көстүү. Үчүгэйдик көстүү бастаан иһэр буолла. Манна ордук дьахталлар баһылаатылар. Сайдыылаах дойдуларга үлэ оҥорон таһаарыыта лаппа үрдүгүнэн киһи иллэҥ бириэмэтэ элбээбитинэн бэйэни үчүгэйдик көрүнүү-истинии баһыйа сайдан иһэр.
- Үчүгэй быһыылаах. Киһи үчүгэй быһыылаах буолуохтаах диэн сахалар таҥараларын үөрэҕин сүрүн көрдөбүлэ буолар. Манна киһи өйө-санаата туруктааҕа, хайдах тутта-хапта сылдьара, хайдах саҥарара, майгылааҕа, тугу оҥороро барыта киирсэр.
- Үчүгэй үлэһит. Үлэни кыайбат омук эстэр. “Хоро салаҥ” диэн этии үөскээбитин кэннэ хоро омуктар эстибиттэр.
Билигин сайдыылаах диэн ааттаанар омуктарга киһи тас көрүҥэ ордук улахан суолтаны ылар курдук буолла. «Таҥаһынан көрсөллөр, өйүнэн-санаатынан атаараллар» диэн этии киһиэхэ тас көрүҥ суолтата аҕыйаҕын, көрсүһүүгэ эрэ туһалааҕын, олоххо, үлэҕэ-хамнаска соччо туһата суоҕун быһаарар. Үчүгэйдик көстүү киһи киһиэхэ сыһыаныгар аан маҥнайгы умнуллубат өйдөбүлү киллэрэринэн суолтата син-биир хаалан хаалбат.
«Сирэйигэр суорат кутан салыаҥ суоҕа» диэн былыргы сахалар этиилэрэ киһи тас көрүҥэ уонна өйө-санаата уратыларын быһаарар олус дириҥ суолталаах этии билигин хаалан сылдьар. Бу этиини ордук кэргэни талан ылыыга анаан төрөппүттэр уол оҕолоругар кыыс оҕо туһунан быһааран биэриилэригэр туһаналлара. Бу этиинэн киһи тас көрүҥэ өйүн-санаатын, олоххо сыһыанын, тулуурун, дьулуурун, үлэһитин кыайан таба быһаарбатын ордук чуолкайдаан биэрэллэр. Манна Эллэй Боотур Омоҕой Баай көйгө кыыһын кэргэн ылан сахалары сайыннарбыт, ахсааннарын элбэппит, өбүгэ бу үчүгэй быһыытын үтүктэн бары уолаттар туһаналлар.
Үчүгэй киһиэхэ туһалаах буоллаҕына эрэ үчүгэй диэн ааттанар.
Улахан артыыстарга конкурс эмиэ элбэх. Үлэни биэрээччилэр конкурстары тэрийэннэр элбэх сөп түбэһэр дьонтон талан ылыыны туһаналлар. Үлэһиттэри талан ылыы үлэ хаачыстыбата тупсарын үөскэтэр. Омук дойдуларыгар үлэ миэстэтэ үлэлиэн баҕалаахтарга барыларыгар тиийбэт, аҕыйах буоллаҕына, үлэһиттэр кыахтара баарынан үлэлээннэр үлэ-хамнас тупсарын, оҥорон таһаарыыта улаатарын ситиһэллэрин киэҥник туһаналлар.
Киһи сөбүлүү көрөрө үчүгэй буоллаҕына, сөбүлээбэт көстүүтэ куһаҕан диэн буолар. Олох сайдан истэҕинэ куһаҕан эмиэ эбиллэр. Урут дэлби тэбии биир эмэ дьиэни алдьатан аҕыйах киһини өлөрөр кыахтаах буоллаҕына, билиҥҥи дэлби тэбии улахан куораттары күл-көмөр оҥорор кыахтанна. Улаханнык күүһүрбүт куһаҕан быһыыттан сэрэхтээх буолуу эмиэ күүһүрэн, улаатан биэрдэҕинэ эрэ табыллар кэмэ кэлэн турар.
Киһи оҥороруттан атыннык, тиэрэтик, айыыны оҥорор оҕо куһаҕан быһыыны оҥороро элбээн хаалар. Оҕо саҥа оҥоро үөрэнэр быһыыларын улахан дьон бары билэллэриттэн, урут, кыра эрдэхтэринэ боруобалаан көрбүттэринэн, ханнык быһыылар үчүгэй, онтон атыттара куһаҕаннарын арааран билбиттэринэн туһанан, оҕону, бэйэлэрин үтүгүннэрэн киһи быһыылаах буолууга үөрэтэр кыахтара улаатар.
Оҕо аһаан баран чааскыны муостаҕа быраҕан кэбиһэрэ чахчы куһаҕан, сотору чааскылара суох хаалыахха сөп. Оҕо маннык быһыытын хайдах эмэ туоратар, суох оҥорор сыалтан аан маҥнай, бу куһаҕан диэн этэн көрүү, онтон, аны “Чааскыны быраҕыма” диэн бобуу, онтон тохтооботоҕуна бырахтахха да алдьаммат чааскыны булан биэрии оҥоруллар. Быраҕа сатаан баран алдьамматыттан оҕоҕо чааскыны бырахпат буолуу үөскүүр.
Олоххо куһаҕан билигин да элбэх. Үчүгэйи куһаҕантан арааран билэр туһугар аҕыйах ахсааннаах куһаҕан өттүн урутаан билии ордук туһалаах. Сахалар «Айыыны оҥорума» диэн үөрэхтэрэ куһаҕан быһыыны оҥорума диэн быһаччы суолталаах уонна аҕыйах ахсааннаах куһаҕан быһыылары аан маҥнай билэн оҥорбот буолууга аналланар. Куһаҕан диэн тугун арааран биллэххэ эрэ үчүгэй диэн баара биллэн, араарыллан, чуолкайданан тахсар кыахтанар. Оҕо аан маҥнай аҕыйах ахсааннаах куһаҕаны, бобуулааҕы билэрэ өйө-санаата туруктаахтык сайдарыгар туһата улахан.
Айылҕаҕа «Туох барыта икки өрүттээҕинэн», икки өрүттээх тутулуктааҕыттан киһи оҥорор быһыылара кыайан аҥардастыы үчүгэй буолар кыахтара суох. Аҥардастыы үчүгэйи эрэ билии, ону эрэ туһаныы өй-санаа аҥар өттүгэр халыйыытын үөскэтэр, куһаҕан диэн суох буолбутун курдук сыыһа санааҕа киллэрэр, куһаҕаны элбэтэр.
Айылҕаҕа, Сиргэ аҥардастыы үчүгэй диэн суох. Үчүгэй куһаҕан баар буоллаҕына эрэ, биирдэ үчүгэйэ биллэр. Киһи өйдөөх-санаалаах буоларынан үчүгэйи уонна куһаҕаны таба арааран олоҕор туһанара хайаан да ирдэнэр. Үчүгэйи уонна куһаҕаны кыайан араарбат киһи киһи быһыыта суох киһиэхэ кубулуйар, «Үрүҥү, хараны араарбат» диэн ааттанар уонна олох ханнык эрэ кэмигэр сыыһа туттунуон сөбө улаатар.
Бэйэлэрэ тугу да оҥорбот, бэлэм үчүгэйинэн туһанааччылар үчүгэй хайдах оҥорулларын билбэттэр, ол иһин кинилэр санааларыгар барыта үчүгэй курдук көстөр. Холобурга, ырыаһыты ыллахха кини ыллаабыта барыта үчүгэй курдук. Хоһоону айааччы, суруйааччы эмиэ тугу айбыта, суруйбута үчүгэй буолар курдук саныыр. Табыллыбатах ырыаны, хоһооннору холбуу тутан ылан урнаҕа быраҕан да кэбистэххэ улахан ночоот, куһаҕан тахсыбат.
Киһиэхэ туһалаах, үчүгэйи оҥорор быһыы үчүгэй быһыы диэн буолар. Бэйэлэрэ тутан-хабан, үлэлээн үчүгэйи оҥорор дьон үчүгэйи оҥоруу олус үлэлээҕин, уустугун билэллэр, кыратык да сыыһа-халты туттунуу куһаҕаҥҥа тириэрдиэн сөбүттэн сэрэнэллэр. Үлэ-хамнас киһитин куһаҕанын дьайыыта улахан ночоокко тириэрдэр. Холобурга, повар аһылык бэлэмнээбитэ амтана табыллыбатаҕына, барыта хаалар кутталлаах, обургу ночоот тахсар.
Тутуу үлэһитэ тутууну куһаҕаннык туппат. Тутуу үлэһитэ тутууну куһаҕаннык тутара букатын табыллыбат быһыы буолар. Онно эбии урут оҥоруллубатаҕы, айыыны оҥороро олус сэрэхтээх, кутталлаах, сыыһа-халты буолан хааллаҕына, тутуута сууллуон сөп. Хас биирдии тутуу эрдэ оҥоруллубут проектаах буоларын, аналлаах бэрэбиэркэни ааһарын тутууну хонтуруоллааччылар хайаан да ирдииллэр.
Үчүгэй уонна куһаҕан бэйэ-бэйэлэрин кытта хардары-таары дьайсыыларыттан олох сайдыыта тутулуктанар. Үчүгэйи оҥороору сыыһа-халты тутуннахха, бу быһыыбыт соҕотохто куһаҕаҥҥа кубулуйар уратытын киһи өйдөөх-санаалаах буоларынан арааран, таба өйдөөн туһанар. Оҥоро-тута үөрэнэ илик оҕо, эдэр киһи сыыһа-халты туттунара элбэҕиттэн үчүгэйи оҥоро, саҥаны айыыны оҥоро сатаан, онтун кыайан оҥорбокко куһаҕаҥҥа кубулутара ордук элбэх. Үчүгэйи уонна куһаҕаны арааран билэ илигинэ куһаҕан быһыылары аҕыйатаарылар оҕону иитиигэ-үөрэтиигэ сахалар «Айыыны оҥорума» диэн үөрэҕи туһаналлар.
«Туох барыта икки өрүттээх» диэн быһаарыы үчүгэйи уонна куһаҕаны араарыыга, бу икки хайысха икки ардынан барар тэҥнэһии балаһыанньатын булууга туһалыыр кыаҕа олус улахан. Оҕо киһи буолууну баһылааһына диэн үчүгэйи куһаҕантан арааран, быһааран олоххо таба туһанарга үөрэниитэ буолар.
Олох сайдан, бары-барыта тупсан иһиитэ үчүгэй элбээн иһэрин курдук сыыһа санааны дьоҥҥо үөскэтэр. Билигин саҥаны айан, айыыны оҥорон олоххо киллэрэ охсуу кэнниттэн сотору кэминэн онтубут куһаҕана арыллан тахсыан сөбө дьону сэрэхтээх буолууга үөрэтэр. Саҥаны айан, айыыны оҥорон соторутааҕыта олоххо киллэриллибит атомнай уот биэрэр станция сир хамсааһыныттан алдьаныыта, радиация тарҕаныыта саҥаны айыыга олус сэрэхтээх буолуу наадатын быһаарар.
Дьон үчүгэй диэн баҕа санаалара элбэх харчылаах, баай буолуу диэки салаллыыта, ол баҕа санааларын хайдах толороллоруттан олус улахан тутулуктаах. Үлэттэн-хамнастан баай-мал тутулуга үөскээтэҕинэ дьон үлэни кыайа-хото үлэлииргэ үөрэнэллэр. Билигин биһиэхэ үлэлээбэт, кыратык үлэлиир буолуу, аҥардастыы үөрэҕи эккирэтэллэриттэн үөскээн, олохсуйан сылдьар. Үлэни үчүгэй диир киһи баара биллибэт буолла.
Оҕо кыра эрдэҕиттэн, ийэ кутугар үчүгэй диэн өйдөбүлэ үгэс буолан иҥмит, оннук баҕа санаа үөскээн олохсуйбут буоллаҕына, олоҕун устата ол баҕа санаатын толороору элбэх үчүгэйи оҥорор кыахтанар.
Тыл үөрэхтээхтэрэ, суруйааччылар уонна учуонайдар үчүгэй куһаҕаҥҥа уларыйан хааларын билигин да билбэттэр. Сэбиэскэй былаас саҕана дьадаҥылар үчүгэйинэн ааттанар, онтон баайдар куһаҕан эбит буоллахтарына, ырыынак кэмэ кэлбитигэр байыы үчүгэйгэ, дьадаҥы буолуу куһаҕаҥҥа кубулуйда. Бу олох бары өрүттэригэр тахсыбыт уларыйыыны үөрэхтээхтэр диэн дьон билбэттэринэн дьон өйүн-санаатын буккуйаллар. Үчүгэйи айыы диэн, онтон куһаҕаны сахаларга суох "аньыы" диэн тылы булан тус-туспа тылларынан этэн икки аҥы араарар санааларын хааллара иликтэр.
Туһаныллыбыт литература..
1. Каженкин И.И. "Айыы диэмэ", "Айыыны оҥорума". - Дьокуускай: Компания "Дани АлмаС", 2012. -152 с.
2. Каженкин И.И. Кут-сүр үөрэҕэ. – Дьокуускай: Бичик, 2004. – 128 с.<|endoftext|>
Айыы өйдөбүллэрэ
Айыы диэн киһи оҥорор быһыытын, үчүгэй эбэтэр куһаҕан буолан тахсарын биллэрэр, икки өрүттээх өйдөбүллээх тыл.
Ай диэн сахаларга өйү-санааны, салгын кут сайдарын быһаарар тыл. Бас иһигэр саныыр санаалары ай диэн тылынан этиллэр. Бу санааны илэтигэр оҥорон таһаардахха айыы буолар. Ай диэн тылбытыгар "ыы" диэн ытааһын дорҕооно эбиллиитэ бу тыл куһаҕан өрүтэ элбээбитин быһаарар. Айыы диэн тыл биллэр суолталара манныктар:
1. Айыы диэн саҥаны айыы, дьон билбэттэрин, оҥорботторун оҥоруу, үйэлэргэ олохсуйбут үгэстэри – сиэри кэһии, таһынан барыы буолар. Бу кэмҥэ айыы үчүгэйэ эбэтэр куһаҕана өссө биллибэккэ эрэ сылдьарынан айыы диэн тыл бэйэтинэн туттуллар, икки өрүтүн иккиэннэрин илдьэ сылдьар.
2. Үчүгэйи, дьоҥҥо туһалааҕы айыы. Үрүҥ айыы диэн үчүгэйэ быһаарыллан, араарыллан ааттанар.
3. Куһаҕаны, дьоҥҥо буортулааҕы айыы. Хара айыы диэн туоратан, куһаҕанын биллэрэн этэллэр. (1,32).
4. Үчүгэй буолуо диэн санааттан айыыны оҥоруу табыллыбакка хаалан куһаҕан буолан тахсыыта.
5. Саҥаны айыыны, уратыны оҥоро охсоору тиэтэйии, ыксааһын сыыһа-халты туттунууну элбэтэн, куһаҕаны үксэтиитэ. (2,57 столб.).
6. Өлбүт киһи ураты, атыттарга маарыннаабат өйө-санаата Үөһээ дойдуга тахсан айыы буолан сылдьыыта. (3,71).
Айыы диэн тыл “Туох барыта икки өрүттээх” диэн айылҕа тутугугун быһаарар этиигэ сөп түбэһэн куһаҕан уонна үчүгэй өйдөбүллээх, киһи өйө-санаата уларыйарын биллэрэр суолталаах.
Айыы диэн тыл итинник биллэр суолталардааҕыттан биир эрэ суолтата үчүгэйи оҥорууга аналланарыттан айыы диэн тыл куһаҕана элбэх тыл буолар.
Айыы диэн тыл элбэхтик туттуллубат, улаханнык этиллибэт ыарахан, киһини куһаҕаны оҥорууга үтүрүйэн кэбиһэр тыл. Сахалар итини былыр-былыргыттан билэн, арааран оҕолору “Айыы диэмэ”, “Айыыны оҥорума” диэн этэн үөрэтэллэр. Оҕолор көрсүө, сэмэй буолууга иитилиннэхтэринэ, үөрэннэхтэринэ сыыһа-халты туттуналлара аҕыйыырын туһаналлар. (4,28).
Эдэрдэр үчүгэйи уонна куһаҕаны ситэ арааран билбэттэриттэн, барыны бары, саҥаны айыыны, уратыны оҥоро сатыылларыттан, тиэтэйэллэриттэн, ыксыылларыттан сыыһа-халты туттуналлара элбиириттэн харыстаан сахалар “Айыы диэмэ”, “Айыыны оҥорума” диэн этэн үөрэтэллэр.
Биир эмэ киһи оҥорор саҥаны айыыта табыллан олоххо туһаны оҥороро биллэн дьон бары туһанар билиилэригэр кубулуйар. Онтон дьон бары саҥаны айыыга дьулустахтарына элбэх туһата суох, куһаҕаҥҥа тириэрдэр саҥаны айыылары оҥороллор. Онно эбии урутаан түһэр баҕа санаалара баарыттан тиэтэйэннэр, ыксааннар туһа буолуох курдуктары куһаҕаҥҥа кубулуталлар. Ол аата дьону барыларын айыыны оҥорууга ыҥырыы олус улахан сыыһа, өйү-санааны халытыы буолан дьону алдьатыылары оҥороллорун элбэтэриттэн сэрэхтээх буолуу ирлэнэр.
Айыы диэн тыл куһаҕан өрүтэ элбэҕин билинэн сахалар ыраахтааҕы баарын саҕанааҕы кэмҥэ туһаналларын Э.К.Пекарскай суруйбут.
Дьон олоҕор улахан сыыһаны оҥорбут сэбиэскэй былаас “айыыны үчүгэй” диэн дьону албынныы сылдьыбытын билигин кэлэн тыл үөрэхтээхтэрэ салҕаан иһэллэр.
Тыл үөрэхтээхтэрэ, суруйааччылар, учуонайдар саха тылыгар иҥэн сылдьар өй-санаа өйдөбүллэрин аһара нууччатымсыйан хааланнар букатын билбэттэр. Ол иһин нууччалары быһаччы үтүктэн сахаларга суох “аньыы” диэн тылы булан туһаннара сатыыллар, сахалары албынныыллар.
Туһаныллыбыт литература..
1. Афанасьев П.С. Саха тылын быһаарыылаах кылгас тылдьыта. - Дьокуускай: Бичик, 2008. - 680 с.
2. Э.К.Пекарскай. Словарь якутского языка. Т. 1. Выпуски 1-4. Академия Наук СССР, 1958. - 642 с.
3. Каженкин И.И. Үрүҥ айыы буолуу. - Дьокуускай: ГУ РИМЦ, 2006. - 88 с.
4. Каженкин И.И. "Айыы диэмэ", "Айыыны оҥорума". - Дьокуускай: Компания "Дани АлмаС", 2012. - 152 с.<|endoftext|>
Абааһы өйдөбүлэ
Абааһы диэн дьон тугу сөбүлээбэттэрин, сирэллэрин, туораталларын, билбэттэрин ааттыыллар.
Дьон өйө-санаата сайдыыта олоҥхо кэмин саҕана бэрт намыһах этэ. Киһи оҥорор быһыытын үчүгэй уонна куһаҕан диэн араарыы өссө үөскүү, олохсуйа илигэ. Дьон ахсааннара аҕыйаҕа, икки аҥы; айыы уонна абааһы диэннэргэ эрэ арахсаллара:
1. Айыы дьоно. Бэйэ дьонун айыы дьонунан ааттыыллара.
2. Абааһылар. Атын дьону барыларын абааһыларынан ааттыыллара, көрсүстэхтэринэ өлөрсөллөрө, оннооҕор сиэһэллэрэ.
Былыргы кэмнэргэ абааһылар аһара элбэх этилэр. Дьон тугу билбэттэрин; араас сибиэннэри, иччилэри барыларын абааһыларынан ааттыыллара. (1,25). Араас ыарыылары дьоҥҥо абааһылар ыыталлар диэн саныыллара.
Аныгы наука, медицинэ сайдыбыт үйэтигэр абааһылар симэлийэн, суох буолан иһэллэр.
Дьон өйдөрө-санаалара сайдан, үчүгэйи уонна куһаҕаны арааран билэн оҥорор быһыылара тупсан истэхтэринэ атыттары абааһынан ааттааһын суох буолан иһэр. Дьон бэйэ-бэйэлэрин абааһы көрсүбэт буолан иһэллэрэ эйэлэһэр санааларын улаатыннарар.
Туһаныллыбыт литература.
1. Афанасьев П.С. Саха тылын быһаарыылаах кылгас тылдьыта. - Дьокуускай: Бичик, 2008. - 680 с.<|endoftext|>
Гульназ Губайдуллина
Гульназ Радиковна Губайдуллина (1992 сыллаахха олунньу 14 күнүгэр төрөөбүт) — Арассыыйа пятибориһа.
Карьерата.
Гульназ харбааһынынан алта сааһыттан Саҥа Уренгойго олорон дьарыктанан барбыта. 13 сааһыгар двоеборьеҕа көспүтэ уонна бастакы Куораттааҕы күрэхтэһиигэ тута бастаабыта, устунан многобрьеҕа ылсыбыта. Кэлин Дьобуруопа юниордарга уонна ыччаттарга биирдиилээн бастыыр иһин күрэҕэр түөрт төгүллээн кыайбыта, Аан дойду үрүҥ көмүс призера буолбута. 2010 сыллааҕы ыччаттар сайыҥҥы Олимпиадаларыгар пятиборье күрэҕэр үрүҥ көмүс призер буолбута.
Дьобуруопа 2015 сыллааҕы чөмпүйэнээтигэр төрдүс миэстэни ылан, 2016 сыллааҕы сайыҥҥы Олимпиадаҕа кыттарга мэктиэлэммитэ.
2016 сыллааҕы Олимпиадаҕа пятиборье харбааһыныгар олимпиада рекордун олохтообута (200 миэтэрэни 2:07,94 мүнүүтэнэн кэлбитэ). Ол гынан баран уопсай түмүккэ 15-с миэстэ буолбута.<|endoftext|>
Александр Лесун
Александр Леонидович Лесун (1988 сыллаахха от ыйын 1 күнүгэр Борисовка төрөөбүт) — Арассыыйа пятибореһа, 2008 сыллаахха диэри Белоруссия аатыттан киирсибитэ. 2016 сыллааҕы Олимпиада кыайыылааҕа, Аан дойду, Дьобуруопа хас да төгүллээх чөмпүйүөнэ. Араассыыйа үтүөлээх маастара (2013). РФ Сэбилэниилээх күүстэрин старшай лейтенана.
Карьерата.
Лесун Белоруссияҕа улааппытта. Оҕо эрдэҕиттэн харбааһынынан дьарыктанар. Аныгы пятиборьенан 15 сааһыттан үлүһүйэр. 2005 сылтан саҕалаан аан дойду таһымнаах күрэхтэһиилэргэ кыттар буолбута. Дьобуруопа ыччакка чөмпүйэнээттэригэр икки төгүл үһүс миэстэ буолуталаабыта. 2007 сыллаахтан юниордар да, улахан да дьон күрэхтэһиилэригэр тэҥинэн кыттар буолбута. Ону сэргэ "ыраас" фехтованияҕа эмиэ кытта сылдьыбыта. Дойду чөмпүйэнээттэригэр бириистээх миэстэлэргэ тикситэлээбитэ.
Пекиннээҕи Олимпиада кэннэ Лесун Белоруссияттан Арассыыйаҕа көһөн кэлбитэ. Онуоха икки төрүөт баара: төрөөбүт дойдутугар доруобуйатын туругунан профессиональнай успуордунан дьарыктанарын көҥүллээбэт буолбуттара; тус тириэньэрэ бэйэтэ иитэн-такайан таһаарбыт үөрэнээччитин эрэ өрө тутар буолан, Лесун дойду сүүмэрдэммит хамаандатыгар киирэрэ уустуктардаах этэ. 2010 сыл сааһыгар Арассыыйа сүүмэрдэммит хамаандатыгар киирбитэ уонна ыам ыйыгар Венгрияҕа ыытыллыбыт Аан дойду кубогар бастакы миэстэни ылбыта. Балаҕан ыйыгар Аан дойду чөмпүйэнээтигэр Сергй Карякиҥҥи (Арассыыйа) кыайтаран, иккис миэстэ буолбута. Аныгыскы сезоҥҥа Лесун хас да төгүллээн эмиэ иккистээбитэ. Бу сырыыга Аан дойду чөмпүйэнээтигэр Арассыыйа спортсмена Андрей Моисеевка кыайтарбыта.
В марте 2012 году Александр выиграл этап Кубка мира в Бразилии, в мае стал чемпионом мира, а в июне одержал победу на престижном Кубке Кремля. К лондонской Олимпиаде Лесун возглавлял рейтинг UIPM, в первой шестёрке находились ещё трое россиян (Моисеев, Карякин и Илья Фролов), в то время как у страны было только две лицензии (максимальное количество) на соревнования. Выбор тренеров был сделан в пользу Лесуна и Моисеева. По итогам фехтования, своего любимого вида, Лесун делил 2-е место, плавание и конкур провёл не так успешно, но к комбайну занимал 3-е место с 9-секундным отставанием. Последний вид прошёл для него неудачно, Александр стал 4-м с большим отставанием от призёров.
Рио-де-Жанейротааҕы Олимпиадаҕа Лесун фехтованиеҕа 268 очукуону ылан Олимпиада рекордун олохтообута уонна түмүгэр бастакы миэстэ буолбута.
Александр Лесун Росгвардия саллаата. Старшай лейтенант сыбаанньалаах (2016).
Тус олоҕо.
Лесун Белоруссия пятибореһа дьахтар ойохтоох. 2012 сыл сааһыгар кыыс оҕоломмуттара. Арассыыйаҕа дьиэтэ суох буолан Подмосковье спортивнай баазатыгар олорор уонна дьарыктанар. Ойоҕо оҕотунаан Белоруссияҕа бааллар.<|endoftext|>
Винисиус уонна Том
Винисиус уонна Том (португалиялыы Vinícius e Tom) — 2016 сылга Бразилия Рио-де-Жанейро куоракка ыытыллыбыт Олимпия сайыҥҥы XXXI оонньууларын бигэргэтиллибит ымыылара.
Ымыылар Бразилия көтөрүн-сүүрэрин, айылҕатын сирэйдээн көрдөрөр аналлаахтар. Бразилиятааҕы көтөр-сүүрэр уобараһа (Винисиус) - саһархай өҥнөөх, куоскаҕа ханыылыы быһыылаах, кыылга майгынныыр. Айылҕаны түмэн көрдөрөр уобарас (Том) халлаан күөх уонна от күөх өҥү дьүөрэлэһиннэрэр, мас да, чэчик да майгытын үтүгүннэрибит үүнээйи быһыытынан бэриллибит.
Ымыылар Бразилия аатырбыт музыканнара Винисиус ди Морайс уонна Том Жобим ааттарынан ааттаммыттар.
Ымыылар Бразиялияҕа 1 реал манньыатыгар ойууламмыттара биллэр.<|endoftext|>
Омуктар ыккардыларынааҕы Олимпия комитета
Омуктар ыккардыларынааҕы Олимпия кэмитиэтэ (кылг. ОыОК, нууч. кылг. МОК, , ) — Олимпия оонньууларын уонна Олимпия хамсааһынын көҕүлүүр омуктар икки ардыларынааҕы тэрилтэтэ. Ыстаап-кыбартыырата Швейцария Лозанна куоратыгар баар.
ОыОК 1894 сыл бэс ыйын 23 күнүттэн, Пьер де Кубертен тыл көтөҕүүтүттэн ыла Париж куоракка аан бастаан баар буолбут. Бастакы бэрэсидьиэнинэн Деметриус Викелас буолбут. Онон, хас сыл аайы, бэс ыйын 23 күнүгэр Омуктар икки ардыларынааҕы Олимпия күнэ бэлиэтэнэр.
Кэмитиэт суолтата, анала.
Аналын быһыытынан — Олимпия хартиятынан салайтаран, олимпия хамсааһынын уонна Олимпия оонньууларын сайдыытын салайыы. Кэмитиэт спорду уонна спортивнай оонньууну тэрийэри итиэннэ сайыннарыыны биһириир, Олимпия оонньуулара кэмигэр ыытылларын хааччыйар.
Олимпия оонньууларын бары бырааба - кэмитиэккэ баар. Ол гынан баран, Олимпия оонньууларын ыытыы - Кэмитиэккэ буолбакка, оонньуу буолар сиригэр тэриллибит Тэрийэр бөлөххө сүктэриллэр.
Кэмитиэти үбүлээһин.
Кэмитиэккэ үп киирэр соҕотох суола - чааһынай эйгэ. Мантан баһыйар өттө - көрдөрөр-иһитиннэрэр хампаанньалар уонна спонсордар. Онон, Кэмитиэт ити үпкэ олоҕуран Олимпия оонньууларын ыытыыга, Нассыйалар Олимпиятааҕы кэмитиэттэрин сыллааҕы үлэлэригэр итиэннэ омукар икки ардыларынааҕы спорт делегаттарыгар олохтоохтук көмө оҥорор кыахтаах.
2010 саҥатынааҕы туругунан, Кэмитиэккэ сүрүн барыс Олимпия оонньууларын көрдөрүүгэ быраап атыытыттан (уопсай барыстан 53%), спонсортан (34%), билиэт атыытыттан (11%) уонна лисиэнсийэ биэрииттэн (2%) киирбит. 2008 сыллаахха Кэмитиэт уопсай барыһа $2,4 млрд тэҥнэспит.
Кэмитиэт кыттыылаахтара (чилиэттэрэ).
Кэмитиэ чилиэттэринэн, төһө да Наассыйалар Олимпиятааҕы кэмитиэттэрэ киирэллэр диэн алҕас санаа тарҕаммытын иһин, 115-тэн элбээбэт ахсааннаах киһи буолар. Олортон 70 киһи дуоһунаһа суох, манна сыһыаннаах дьарыга суох, 15 кыттыылаах - күөгэйэр күнүгэр сылдьар спортсмен, 15 кыттыылааҕы Омуктар икки ардыларынааҕы спорт федерациялара эбэтэр кинилэр ассоциациялара туруораллар уонна 15 кыттыылааҕы Наассыйалар Олимпиятааҕы кэмитиэттэрэ киллэрэр. Өр кэм устата Кэмитиэккэ эр дьону эрэ киллэрэ сылдьыбыттар, дьахталлары аан бастаан 1981 сыллаахха талбыттар.
Наассыйалар Олимпиятааҕы кэмитиэттэрэ ОыОК билиниитинэн эрэ үлэлииллэр. 2016 сыл саҥатыгар итинник кэмитиэт ахсаана 206 тиийбит. Олортон 193 ХНТ кыттыылаах-иллэри көрдөрөллөр, өссө 13 (Американскай Самоа, Аруба, Бермуд Арыылара, Британия Виргин арыылара, Виргин арыылара (АХШ), Гонконг, Гуам, Кайман арыылара, Кук арыылара, Палестина Ил, Пуэрто-Рико, Косово Өрөспүүбүлүкэ, Кытай Тайбэйэ) араас туруктаах сирдэри көрдөрөллөр. ХНТ билиммит дойдуларыгар баар Наассыйалар Олимпиятааҕы кэмитиэттэрэ ОыОК билиниитин эмиэ ылар. Хас биирдии Наассыйа Олимпиятааҕы кэмитиэтэ бэйэтин континентальнай Олимпия ассоциациятыгар бас бэринэр:
Кэмитиэт хамыыһыйалара, хос кэмитиэттэрэ, тутула.
"По состоянию на 23 июня 2015 года"
Ылыллыбыт сирэ
Кэмитиэт бэрэсидьиэннэрэ.
Кэмитиэт бары бэрэсидьиэннэрэ Брендеджтан ураты Европа дьоно.<|endoftext|>
Олимпиада хас даҕаны төгүллээх чөмпүйүөннэрэ
Олимпиада хас даҕаны төгүллээх чөмпүйүөннэрэ диэн, аныгы кэмнээҕи Олимпиада оонньууларыгар үс эбэтэр онтон элбэх көмүс мэтээли ылбыт дьон испииһэгэ. Бу испииһэккэ 1906 сыллааҕы уочарата суох Олимпиада оонньууларын кыайыылаахтара киирбэтилэр. Тэтэркэй өҥүнэн дьахталлар ааттара бэлиэтэннэ.
Өскөтүн спортсмен хас да дойду аатыттан киирсибит эбэтэр дойдутун аата уларыйбыт буоллаҕына, бу испииһэккэ бүтэһик мэтээлин ылбыт дойдутун аатынан киирдэ.
Аан дойду устуоруйатыгар Олимпиада кыһыл көмүс түөртэн элбэх мэтээлин 180-тан тахса спортсмен ылан турар. 68 спортсмен кырата 5 көмүс мэтээллээх.<|endoftext|>
Дацко Антон Владимирович
Антон Владмирович Дацко (, 24 Ыам ыйын 1983, Буськ, Львовскай уобалас) диэн Украина фехтованиеҕа Паралимпия оонньууларын чэмпиона.<|endoftext|>
Саха бүттүүн тыла
Бу араҥа атын хайа да араҥаттан киэҥ , олох-дьаһах бары өттүн хабар .
Бу араҥа иһинэн сурук уонна кэпсэтии тылын араарыахха сөп. Сурук тылын баайынан литературнай тылга туттуллар, нуорма буолар тыл өйдөнөр. Оттон кэпсэтии тылын лиэксикэтэ литературнай нуорма буолбат.(Гаврил Гаврильевич Филиппов , Иван Петрович Винокуров «Саха тыла» 26 сирэй). Саха сэһэннэрэ уонна остуоруйалара, таабырыннара уонна чабырҕахтара, ырыалара уонна тойуктара, өһүн хоһоонноро уонна тылын номохторо үрдүк уус-уран күүстээхтэр. Оттон саха олоҥхото аан дойду норуоттарын бастыҥ эпическэй айымньыларыгар киирсэр.
Саха тыла сүнньүнэн Саха өрөспүүбүлүкэтин иһигэр туттуллар уонна бу тылынан сахалар эрэ буолбакка, эбэҥкилэр, эбээннэр, юкагирдар эмиэ санараллар.(П.С Афанасьев - Саха билиҥҥи тыла.Лексикология 3,4 сирэй)
Бүттүүн тыллар истэригэр араас туттуллуулаах тыллар баар буолаллар. Сорох тыллары киһи бары билэр уонна туттар. Сорохтору туох эмэ идэлээх, ханна эмэ олохтоох киһи туттар, сорох тыллары киһи мэлдьи күннэтэ туттар, сорохтору хаһан эмэ түгэн тирээтэҕинэ эрэ туттар. Онон норуот кэпсэтэр тыла араас араҥалардаах буолар эбит.
Бүттүүн тыллар истэригэр аан маҥнай сүрүн тыллар фоннарын (нууч.основной словарный фонд) араараллар . Сүрүн тылларынан ким ханна баҕарар (говордарга эмиэ), хаһан баҕарар (үйэлэр усталарыгар), туохха баҕарар (олоххо-дьаһахха, дьыалаҕа, хаһыакка, хайа ба5арар жанрга, стилгэ даҕаны) туттааччы.
Сүрүн тыллар маннык уратылаахтар :
1) Сүрүн тыллар олоххо-дьаhахха куннэтэ мэлдьи баар өйдөбуллэри бэлиэтииллэр .
Холобур:
сир, уу, күн, салгын, уот, эт, ас,үүт, бас, атах, сүрэх, дьиэ, мал, бар, тур, утуй, ол эбэтэр мэлдьи туттуллар аат тыллар, даҕааһыннар, туохтуурдар, солбуйар ааттар, ахсаан ааттар уо.д.а.
2)Сүрүн тыллар хайа баҕарар түөлбэ сиргэ, идэ5э, дьон эргимтэлэригэр бүттүүн туттар тылларынан буолаллар.
3)Сүрүн тыллар ахсаанынан соччо элбэхтэрэ суох уонна бүттүүн тылларга олох, киин буолаллар.
Холобур: эт-этии, эт-эттик, көр-көруу, көрүнньук, аһыы-аһыы(окисел), суруй-сурук, суруйааччы уо.д.а.
4)Сүрүн тыллар уйэлэр усталарыгар сүнньүнэн уларыйымтыалара суох буолаллар: эргэрбэттэр, сүппэттэр, соччо элбээбэттэр даҕаны.
5)Саха тылыгар сүрүн тыллар бары кэриэтэ төрүт бэйэтин (исконнай) тылларынан буолаллар уонна атын уруулуу тюрк омуктар тылларыгар ханыылаахтар .
Ол саха тыла аан маҥнайгыттан төрүкү тюркскай тыл буоларын туоһулуур.
Сүрүн тыллар истэригэр өссө ядро диэн уос тыллар бөлөхтөрүн букатын хара маҥнайгытааҕы, түҥ былыргы биир сүһүөхтээх тыллары араараллар.
Холобур: күн, сир, уу, бар, кэл, сыт, ас, эт, ис, сиэ, тыл уо.д.а. (Н.К Антонов «Саха билиҥҥи тылын лексиката» 44 сирэй)
Хайа да омук (нация) тыла бэйэтин иһигэр хос төгүллэрдээх буолар. Ол курдук национальнай тыл иһинэн бүттүүн кэпсэтии тылын, литературнай тылы, олохтоох говордары (диалектары), хайа эмэ идэ дьонун тылларын уо.д.а араартыахха сөп.
Нация тылын ити көрүҥнэриттэн сүрүн төгүлүнэн сурук үөскээбитин кэннэ литературнай тыл буолар. Литературнай тыл бүттүүн кэпсэтии тылыгар чугас, ол гынан баран толору сөп тубэспэт. Кэпсэтии тылыгар нация дьоно бары кэриэтэ билэр, туттар тыллара-өстөрө бүтүннүү киирэллэр, олохтоох говордар уонна ханнык эмэ быстах социальнай бөлөхтөр эрэ ураты тыллара кыттыбаттар . Оттон литературнай тылга маара кэпсэтии тыллара, бүттүүн тылга туттуллар сорох граммматическай түптэр, тыл фонетическай, морфологическай төгүллэрэ, этии сорох көрүҥнэрэ киирбэттэр. Ол өттүнэн литературнай тыл кэпсэтии тылынаагар кыараҕас курдук. Ол эрээри атын өттүнэн литературнай тыл кэпсэтии тылын быдан аһара түһүтэлиир (холобур: уус-уран литература тылыгар, терминология сорох араҥаларыгар, этии оҥоһуутугар уо.д.а).
Онон литературнай тыл бүттүүн кэпсэтии тылынааҕар ордук киэҥ .Саха тыла уруулуу-тюркскай тыллар бөлөхтөрүгэр киирсэр .
Билиҥҥи тюркскай тыллар ахсааннара 30-ча.
Холобур: казах, киргиз, татар, узбек, туркмен, турок, азербайджан, чуваш,
кумык, тува, хакас, шор уо.д.а омуктар тыллара.
Ону таһынан букатын былыр баар буола сылдьыбыт уонча тюрк омук тыла хаалбыт суруктарыттан биллэр . Олор истэригэр VI—X үйэлэргэ Монголия сиринэн ,Байкал күөл кытылынан олоро сылдьыбыт огуздар, уйгурдар, курыканнар; соҕуруу Сибиргэ-тюргештар; Волга,Дон өрүстэринэн — хазардар, булгардар, половецтар, печенегтэр;XI-XIV үйэлэргэ орто Азия5а олоро сылдьыбыт былыргы уйгурдар, чаҕатайдар, уо.д.а тыллара киирсэллэр .
Тюркскай тыллар бөлөхтөрө ученайдар сабагалааһыннарынан палеолит бүтүүтүн, эбэтэр неолит үйэтин саҕана, биһиги эрабыт иннигэр 5-3 тыһыынча сыллардаахха Киин Азия хонуу куйаар дойдуларыгар үөскээбиттэрэ.
Биһиги эрабыт иннинэ V үйэлэртэн биһиги эрабыт III уйэтигэр диэри тюркскай тыллаах норуоттар хуннулар эбэтэр соннулар диэн ааттанан бөлөхтөһөн эмиэ ити Киин Азия5а (Китай хоту өттүнэн , Монголиянан , Забайкальенан тайаан) улахан государствоны тэрийэн олоро сылдьыбыттара историяттан биллэр.
Чинчийээччилэр этэллэринэн, тюркскай тыллар грамматическай тутуллара уонна сүрүн тыллара баайа сүнньүнэн ити кэмҥэ олохсуйбута уонна кэлин улаханнык уларыйбатаҕа.
Ол иһин даҕаны, тюрк омуктар история уһун үйэлэрин усталарыгар араас дойдуларынан тэлэһийэн олохсуйбуттарын, араас норуоттары кытта былааһан сылдьыбыттарын үрдүнэн бэйэ-бэйэлэрин кытта кэпсэтэллэригэр билиҥҥэ диэри бэркэ өйдөһөллөр .
Тюркскай омуктар бэт былыргы бухатыырдарын туһунан эпостара (олоҥхолоро) кинилэр героическай олохторун идеологиятын быһыытынан эмиэ ити кэмҥэ сайдыбыта.
Биһиги эрабыт I—III үйэлэригэр Киин Азия хону куйаар дойдуларыгар улахан кураан дьыллар буолбуттара.
Хуннулар сутан өлөн-сүтэн, дьоннорун уон гыммыт биирэ эрэ ордон хаалбыта .
Ол хаалбыт тобох дьонноро төрөөбүт сирдэрин быраҕан арҕаа-хоту тарҕаммыттара .
Кинилэр көс олохтоох сыыдам сырыылаах сэрииһит дьон буоланнар , 150—200 сыл иһигэр Европаҕа Дунай өрүскэ тиийэ тарҕаммыттара . Кинилэр дьалкыппыт Азия , Европа норуоттарын ол кэмнээҕи хамсааһыннара историяҕа «норуоттар улуу көлүөнэлэрэ» диэн аатырар .
Сорох ученайдар сэрэйиилэринэн, сахалар төрүттэрэ ити кэмҥэ Ангара уонна Лена өрүс кытылларын булан соҥон хаалбыттара.
Саха тыла-саха норуотун культуратын тас быһыыта. Киниэхэ саха норуотун историческай үөрүйэҕэ , өйө-санаата көстөр.
Ону кытта саха норуота киһи-аймах уус-уран кылаатыгар киирсэр тылынан айымньылаах .<|endoftext|>
Холбуу тыллар
Саха тылыгар икки эбэтэр хас да тылы ситимнээн барымтаны, өйдөбүлү ааттааһын эмиэ туттуллар. Холобур: "баҕа батаһа", "кэҕэ кулгааҕа", "сылгы чыычааҕа", "ынах тыла", "харах харата", "хос тыл", "быһах эрбии", "түмүк тыл", "ис хоһоон", "абааһы көр", "илиитэ баттаа".Маннык ситимнэр лексическэй биирим быһыытанан паараласпыт тылларга марынныыллар: эмиэ иккилии (сороор хас да) тыл холбоһон биири бэлиэтиир. Ол гынан баран тутулларынан атыттар: пааралаһар тыллар холуһаллар, оттон холбуу аат буолар тыллар этиигэ курдук ситимнэһэллэр. Ол гынан баран этиигэ тыллар бэйэ-бэйэлэрин кытта ситимнэһэллэригэр холбуу лексическэй суолталамматтар, тус суолталарынан туттуллаллар, онон туспа лексема буолаллара уурайбат. Оттон холбуу ааттарга ситимнэһэр тыллар холбуу лексическэй суолталаналлар, биирдиилэрин тус суолтата ол саҥа холбуу суолтаҕа төрүт элемент эрэ курдук хаалар. Холобур, "баҕа батаһа" диэн ситим үүнээйи биир туспа көрүҥүн бэлиэтиир. Ол өйдөбүл ис хоһоонугар баҕа да, батас да диэн тыллар тус өйдөбүллэрэ киирсибэттэр, ити үүнээйи тоҕо итинник ааттаммытын быһаарарга эрэ көмөлөһүөхтэрин сөп. Ол гынан баран куруук итинник буолбат. Үгүс ситимнэргэ холбоһор тыллар тус суолталарын сүтэрбэт буолуулара эмиэ баар. Ордук ол туох эмэ биир уус (урулуу барымталар) араастарын араартаан ааттааһыҥҥа көстөр. Оннук түбэлтэҕэ уус өйдөбүлүн ( нууч. "родовое понятие") бэлиэтиир суолталанар. Холобур, уулаах отон , хоҥор хаас, үрүҥ эһэ, уу суола уо.д.а. Маннык ситимнэргэ биирдиилээн тылларын өйдөбүллэрэ толору сүппэттэр, ол гынан баран ситим холбуу суолтатын иһинэн өйдөнөллөр, онтон араарыллыбаттар.
Икки эбэтэр хас да тыл биир өйдөбүлү бэлиэтиир холбуу суолталаммыт ситимэ холбуу тыл дэнэр. Холбуу тыллар барымтаны эбэтэр өйдөбүлү ааттыыр аналлаахтар.
Холбуу тыллар эмиэ паараласпыт тыллар курдук лексическэй биирим быһыытынан тус-туһунан компоненнарга арахсыбаттар. Сүрүн аналларынан көннөрү тыллартан туох да уратылара суох, син биир туохха эмэ быһаччы аат буолаллар. Үөскүүр майгыларынан нуучча тылын уустук тылларын ("сложное слово") кытта тэҥниэххэ сөп. Нуучча тылыгар уустук тыллар икки тус-туһунан суолталаах төрүттэр силлиһиилэринэн (водолаз, севооборот, землепользование) үөскүүллэрин курдук холбуу тылларга эмиэ иккилии эбэтэр хастыы да тус-туһунан тыллар ситимнэһэн холбоһоллор.
Этиигэ холбуу тыл компоненнарын арахсыбакка холбуу биир чилиэн буолар. Холобур: Итиннэ сылгы чыычааҕа уйа туттубут. (сылгы чыычааҕа – туһаан).
Холбуу тыллар ордук үгүстүк сыстыы уонна тардыы, ол кэнниттэн салайыы ситимнэринэн үөскүүллэр.
Холобур:
Саҥа частарынан ыллахха холбуу тыллар аат тылга уонна туохтуурга үгүстэр. Онуоха холбуу ааттар, сүүньунэн, ураты ситимнэринэн биирдиилээн үөскүүллэр. Оттон туохтуурга оннук биирдиилээн үөскээбит холбуу тыл аҕыйах ( хол., абааһы көр, илиитэ баттаа, кимэн киир, көхсүгун этит, киэн тутун, илин былдьас; аҕыньыта төллөр, этэ салаһар уо.д.а.). Ол оннугар холбуу туохтуурдар биир киэбинэн (хайа эмэ биир суол ситиминэн ) үөскээһиннэрэ элбэх. Билигин биллэринэн онно манныктары ыйыталыахха сөп:
Сыһыат эбэтэр сыһыат туохтууртус суолталаах туохтууру кытта ситимэ холбуу тылбуолуута: хайа тарт, дьөлө ас, тосту тут, түҥнэри көт, хампы баттаа, тоҕо бырах, быһа оҕус, үлтү сыс, саба түс, тырыта тыыт, төлө тэп, көҥү үктээ, төлө ыстан, тэһэ ыстаа, туура тарт, бүөлүү ас, илдьи тут, тиэрэ көт, тосту баттаа, быһа бырах, төлө оҕус, илдьи сыс, бүөлүү түс, түөрэ тэп, батары үктээ, быһа ыстан уо.д.а.
Маннык ситимнэргэ холбуу лексическэй суолта үөскүүр. Холобур, Бу оҕо кинигэни хайа тарта диэтэххэ, буолбут хайааһыны хайа уонна тарта диэн тыллар иккиэн холбоон эрэ этэллэр. Онуоха хайааһын сүрүн ис хоһоонун сыһыат биэрэр (оҕо кинигэни хайыппыт), оттон туохтуур, төттөрүтүн,хайааһын ньыматын эрэ этэр (оҕо тардан хайыппыт ). Бу ситимнэр биирдиилээн лексическэй үөскээһиннэртэн (хол., абааһы көр) уратыларынан компоненнара тус суолталарын сүтэрбэккэ, бэйэ-бэйэлэрин ситэрсэн, биир суол хайааһыны бэлиэтииллэр.
Бу көрүллүбүт холбуу суолталанар ситимнэргэ барыта 15 туохтуур (ас, баттаа, бырах, көт, оҕус, сот, сыс, тарт, тут, түс, тыыт, тэп, үктээ, ыстан, ыстаа) 40-тан тахса сыһыаты кытта ситимнэһэн туттуллаллара биллэр.
Ааттар буол уонна гын көмө туохтуурдары кытта ситимнэһиилэринэн холбуу туохтуурдар үөскүүллэр: үлэһит буол, көмө буол, кытаанах буол, тэҥ буол, хас да буол, ахсыс буол, маннык буол; үлэһит гын, көмө гын, кытаанах гын, тэҥ гын, хас да гын,ахсыс гын, маннык гын.
Тыаһы үтүктэр уонна дьүһүннүүр тыллар гын уонна диэ көмө туохтуурдары кытта ситимнэһиилэрин аттаһык (аналитическай) тыаһы үтүктэр уонна дьүһүннүүр туохтуурдар үөскүүллэр: лис гын, лиһир-лаһыр гын, ньаах диэ, ньаах-ньуук диэ; хорос гын, кэдэс гын, ньолох-илэх гын.
Бу да ситимнэргэ гын, диэ көмө туохтуурдар аналлара син биир инники бөлөх туохтуурдара курдук.
Холбуу даҕааһыннар уонна сыһыаттар эмиэ бааллар: аһаҕас эттээх, иллэрээ күн, иллэрээ сыл уо.д.а.
Холбуу тыллар тутулларынан, састааптарынан, суолталарынан эгэлгэлэрэ анаан үчүгэйдик үөрэтиллэ иликтэр.
Туhаныллыбыт литэрэтиирэ:.
Антонов Н.К. «Саха тылын лексиката» , якутск 1984с.
Афанасьев П.С. «Саха тыла. Лексикология»
Васильев Г.М. «Нууччалыы сахалыы поэтическай тылдьыт» 1976с. Дьокуускай
Харитонов Л.Н. «Нууччалыы-сахалыы тылдьыт», якутск 1968-1970с..<|endoftext|>
Тыллар суолталарынан тигиллэрэ
Суолталарынан көрөн тыллары тус-туҺунан бөлөхтөтөлүөххэ сөп. Оннук бөлөхтөөҺүнү үгэс курдук икки суол бэлиэнэн оңоруллар:
а) суолталарынан ис хоҺоонун уопсай майгытынан,
б) төҺө элбэх суолталаахтарынан.
Суолталарынан ис хоҺоонунан тыллары конкретнай уонна абстрактнай суолталаахтарга араарыллар.
К о н к р е т н а й с у о л т а л а а х тыллар барымтаны уонна көстүүлэри бэлиэтииллэр. Оттон барымтаны уонна көстүүлэри киҺи билгэтинэн (хараҕынан көрөн, истэн, этигэр биллэринэн, сытынан, амтанынан) быҺаччы билэр, а.э. барымта, көстүү киҺибилгэтигэр биллэр. Конкретнай суолталаах тыллар суолталарынан ис хоҺоонун уратыыта итиниэхэ. Бу бөлөххө, холобур, маннык тыллар киирэллэр: мас, уу, салгын, киҺи, дьиэ, ас (пища), тимир (железо), хайа, түннүк, кинигэ, кумах, таңас, түү, суол (барымта өйдөбүллэрэ), тымныы, тыал, сырдык, сыт (запах), уот, аҺыы (кислый), кыҺыл, инчэҕэй (көстүү өйдөбүллэрэ).
А б с т р а к т н а й с у о л т а л а а х тыллар киҺи өйүҺэн эрэ билэр өйдөбүллэрин бэлиэтииллэр. Оннук абстрактнай өйдөбүллэри киҺи тыл эрэ көмөтүнэн ылынар, барымта эбэтэр көстүү курдук бэйэтэ быҺаччы көрөн, билгэлээн билэр кыаҕа суох. Саха тылыгар, холобур, маннык тыллар абстрактнай суолталаахтар: олох (жизнь), үөрэх , туҺа, суолта, күүс, кыах, сана, таптал, үлэ, көмө, улахан, үчүгэй, ыраас, дириң, ыраах, үлэлээ, кыай, тулуй, тубус.
ТөҺө элбэх суолталаахтарынан тыллар эмиэ икки бөлөххө арахсаллар – соҕотох уонна элбэх суолталаахтарга.
С о ҕ о т о х с у о л т а л а а х тыл биир эрэ өйдөбүллээх, ол аата биир эрэ өйдөбүлү бэлиэтиир. Оннук тыллар тыл словарнай састаабыгар оччо элбэҕэ суох буолаллар. Саха билиңңи тылыгар, холобур, маннык тыллары соҕотох суолталаах курдук көрүөххэ сөп: сыыр, күл (зола), саа, хотон, чүмэчи, тыы, күкүр, сэмэ, кунах, игии, паас, мутук, туу, ойуур, араҕас, маңан.
Э л б э х с у о л т а л а а х тыллар икки эбэтэр онтон үгүс өйдөбүлү бэлиэтииллэр. Тылга тыл үксэ элбэх суолталаахбуолар. Саха тылыгар омос көрөргө кыараҕас да өйдөбүллээх тыллар, холобур: дьиэ, уу, ый, түннүк, тыңырах, күлүүс, муоста, кэлгиэ, күл (смеяться) иккилии эбэтэр хастыы да суолталаахтар. Ордук үгүс суолталаах тыллар холобурдарынан элбэхтик туттар тыл диэн тылбыт буолуон сөп.
Туhаныллыбыт литэрэтиирэ:.
Антонов Н.К. «Саха тылын лексиката» , якутск 1984с.
Афанасьев П.С. «Саха тыла. Лексикология»
Васильев Г.М. «Нууччалыы сахалыы поэтическай тылдьыт» 1976с. Дьокуускай
Харитонов Л.Н. «Нууччалыы-сахалыы тылдьыт», якутск 1968-1970с..<|endoftext|>
Саха тылын үөрэтиллиитэ
Саха тыла наукаҕа билиитэ Саха сирэ нуучча государствотыгар киириитин кытта ситимнээх. Европа наукатыгар саха тылын аан бастаан Голландия үөрэхтээҕэ Николо Витзен "Noord en Oost Tartarye" (Север и Восток Татарии") диэн 1692 с. Амстердамҥа тахсыбыт үлэтигэр ыйбыта. Онно автор Саха сиригэр сылдьыбыт дьонтон ылбытынан сахалыы 35 тылы, ахсааны уонна "отче наш" мэлииппэни бэйэтин тылыгар тылбаастаан көрдөрбүтэ. Итинник аҕыйахтыы тылы испииһэктээн көрдөрүү ити кэниттэн атын да үлэлэргэ үгүс этэ. Дэҥ үлэлэргэ саха тылынан атын тыллары кытта тэҥнээн көрдөрөр быстах науснай суруйуулар эмиэ бааллара. Ол гынан баран бу тылы хайа эмэ өттүнэн наукаҕа ситэри арыйан көрдөрөр үлэ хойукка диэри кыайан суруллубатаҕа.
Саха тылын дьиҥнээхтик чинчийиини ХIX үйэ ортотун саҕана Нуучча Академиятын үлэһитэ (кэлин академик) О.Н. Бетлингк (1815-1904) оҥорбута. Кини идэтинэн санскритолог этэ, ол гынан баран Саха сиригэр кэлэн экспедиция оҥорбут А.Ф.Мидденфорд көрдөһүүтүнэн быстах кэмҥэ үлэлээн. "Uber die Sprache der jakuten" (Сахалар тылларын туһунан") диэн уһулуччулаах үлэни суруйбута. Үлэ сүрүн чааһа саха тылын бастакы научнай грамматиката этэ. 1851 с. Петербурга бэчээттэммитэ.
Грамматика автор саха тылын фонетическай уонна морфологическай тиһиллэрин, сиһилии суруйан, киһи сөҕүөн курдук табатык уонна толору арыйбыта. Нуучча алфавитын туһунан оҥорбут сахалыы алфавита саха тылын дорҕооннорун эҥкилэ суох таба көрдөрөрө. Маассабай сурукка анамматах эрээри бу алфавит революция иннинэ сахалыы бэчээккэ, чааһынай суруйсууга киэҥник туттуллубута. ол иһигэр Э.К.Пекарскай тылдьыт оҥороругар эмиэ бу алфавиты туһаммыта.
Синтаксис үөрэҕэ оччотооҕуга ситэ олоҕура илик этэ. Онон синтаксиһы Бетлингк билҥҥи киэбинэн суруйбатаҕа. Ол да буоллар үлэтигэр саха тылын синтаксическай
тутула эмиэ көстүбүтэ.
"Грамматикаҕа" сыыһыарыы курдук ниэмэстии тылбаастаах сахалыы текстэр (А.Я.Уваровскай "Ахтыылара". "Эр соҕотох" олонхо кылгас сюжета, а5ыйах таабырын, биир ырыа) уонна сахалыы-немецтии тылдьыт бэчээттэммиттэрэ.<|endoftext|>
Саха тылын тылдьыттара
О.Н.Бетлинг – "Сахалар тылларын туьунан"
Н.Д.Дячковскай – "Сахалыы-Немецтии тылдьыт"
Э.К.Пекарскай – "Саха тылын тылдьыта"
И.П.Будущев – "Русско-якутский словарь, содержащий самые простые слова для разговорной речи"
С.Н.Донской – "Русско-якутский словарь"
И.Н.Попов – "Сахалыы-нууччалыы тылдьыт"
Л.Н.Харитонов – "Русско-якутский словарь для якутских начальных школ"
П.А.Слепцов – "Советская энциклопедия"
Г.Ф.Сивцев – "Сахалыы кылгас тылдьыт"
Н.С.Григорьев – "Саха тылын сомоҕо домоҕун тылдьыта"
Н.А.Ааллааҕыскай – "Саха тылын синонимнарын, омонимнарын уонна антонимнарын тылдьыта"
П.А.Ойуунускай – "Таба суруйуу уонна тиэрмин тылдбыта"<|endoftext|>
Хаан тупсарыыта
Сахалар олус уһун үйэлээх омук буолалларын олоххо сыһыаннаах кынаттаах этиилэрэ бигэргэтэллэр. “Хаан тупсарыыта” диэн этии киһиэхэ, дьоҥҥо сайдан, эттэрэ-сииннэрэ тупсан иһиилэрин быһаарар саамай тутаах этии буолар уонна атын омук киһитин кытта холбоһон ыал буолан оҕо төрөтүүгэ аналланар.
Саха дьоно былыр-былыргыттан бу этиини туһанан төһө кыахтара баарынан ыраах сирдэртэн кэргэн ылан ыалы олохтууллара. Кыахтаах баайдар атын улуустартан кэргэн ылаллара. Дьадаҥылар, кыахтара кыралар чугастааҕы ыалларын кытта ыал буолаллара.
“Хаан тупсарыыта” диэн быһаарыы ыаллар төрөтөр оҕолорун этин-сиинин бөҕөргөтүүгэ, тупсарыыга аналланарын билэн олохторугар туһаналлара. Чугас аймахтарын тоҕус көлүөнэҕэ диэри бары билэллэрэ. Төрүүр оҕолор эттэрэ-сииннэрэ бөҕөтө, ыарыыларга ылларбат буолуута аймахтар сайдан, элбээн иһэллэрин хааччыйара. Былыргы эмп-том суох кэмигэр киһи айылҕаттан бөҕө оҥоруулаах буолуута эрэ олоҕун уһуннук олорорун ситиһиигэ тириэрдэрин сахалар билэн олохторугар туһаналлар. Кэргэннэрин ыраах сирдэртэн ылар былыргы үгэстээхтэрин В.Л. Серошевскай “Якуты” диэн үлэтигэр бэлиэтээбит. (1,229).
Ыалы тэрийиигэ сахалар “Уруу ырааҕа, уу чугаһа үчүгэй” диэн өс хоһоонун туһаналлара хаан тупсарыытыттан быһаччы тутулуктаах уонна саха омуга уһун үйэлэргэ сайдан, ахсааннара элбээн иһэллэрин хааччыйар аналлаах.
Атын омук киһитэ аймахтаһыыта олус ыраах буоларынан төрөтөр оҕолоро бөҕө доруобуйалаах буолара хааччыллар кыахтанар.
Эт-сиин салгыы олорор, сайдар кыахтанарыгар “Хаан тупсарыыта” туһата улахан:
- доруобай оҕо төрөөн ыарыыларга ылларбат буолар.
- күүстээх, кыахтаах эттээх-сииннээх буолан төрүүр.
- төрүүр оҕолор салгыы сайдыылара олоҕурар.
“Хаан тупсарыыта” аймахтар, омуктар сайдар кыахтарын биллэрдик улаатыннарар. Атын омуктардыын элбэхтик холбоһон ыал буолбуттардаах омук сайдыыны ситиһэр, этин-сиинин тупсарар кыаҕа улаатар. Сахалар олоҥхо кэмин саҕаттан 35 биистэртэн холбоһон үөскээбиттэрин билинэллэр.
“Хаан тупсарыытын”, атын омуктуун холбоһон ыал буолуу, оҕолонуу кэнниттэн төрүт омук өйө-санаата баһыйдаҕына, саҥарар тылын оҕоҕо үөрэттэҕинэ эрэ омуга сайдар, саҥа киһини ылынар кыахтанар.
Хаан тупсарыыта “Туох барыта икки өрүттээх” диэн этиигэ түбэһэринэн икки өрүттэнэр:
1. Омук дьонун этин-сиинин бөҕөргөтөр, элбэх оҕолоноллорун, оҕолорун доруобуйата бөҕө буоларын төрүттүүр. Бу быһаарыыны чуолкайдыырга нууччалар кэлбиттэрин кэннэ икки сүүс сыллар усталарыгар сахалар ахсааннара сэттэ төгүлтэн ордук эбиллибитин ылыахпытын сөп. (2,46).
19-с үйэ бүтүүтүгэр уонна 20-с үйэ саҕаланыытыгар саха дьонун биир саастарыгар тиийэ илик оҕолорун өлүүлэрэ Россия оҕолорунааҕар 2,2 төгүл аҕыйах эбит. (2,58).
2. Атын омугу кытта холбоһуу ханнык эрэ кээмэйи аһара бардаҕына омук бэйэтэ атын омукка уларыйыытын үөскэтэр. Манна В.В.Радлов хомуйбут дааннайдарын туһаныахха сөп. Саха тылыгар түүр омук тыллара 32 бырыһыаныттан ордугун ылар буоллахтарына, монгол тыла 25 бырыһыаныгар тиийэр эбит. Сахабыт тылын үксэ түүр омук тыла буолар. Сахалар түүр омуктары үөскэппиттэр.
Эт-сиин уонна өй-санаа “Туох барыта икки өрүттээх” диэн этиигэ сөп түбэһэн киһи икки өрүтүн үөскэтэр буоллахтарына хайалара да аһара барбакка, бэйэ-бэйэлэриттэн тутулуктаахтык сайыннахтарына эрэ киһи олоҕо табыллар.
Хаан тупсарыыта эти-сиини тупсарыыга, бөҕөргөтүүгэ аналлаах буоллаҕына, хаан тупсарыытыттан өй-санаа улаханнык буккуллар, айгырыыр. Бааһынайдар икки омук тылынан буккуйа саҥаралларыттан олоххо туһалаах үгэстэргэ үөрэниилэрэ хаалан хааларыттан өйдөрө-санаалара туруга суох буолара улаатар, араас хамсааһыннары үөскэтиэхтэрин сөп.
Нууччалардыын холбоһон эт-сиин сайдыытын, тупсуутун ситиһэн иһэр буоллахпытына, нуучча тылын бары бүттүүн үөрэтэммит сахабыт тылын хаалларан кэбиһиэх курдукпутун көннөрүөхпүт этэ.
- Сайдыыны үөрэх-билии аҕалар. Атын сайдыылаах омук тылын үөрэттэххэ, билиитин иҥэриннэххэ сайдыы-үүнүү кэлэринэн аҕыйах ахсааннаах омук дьоно сайдыылаах омук тылынан төрөөбүт тылларын уларытан кэбиһиэхтэрин сөп.
- Үлэ, хамнас өйү-санааны уларытар. Аҕыйах ахсааннаах омук дьоно атын үлэҕэ көстөхтөрүнэ, ону үлэлии үөрэннэхтэринэ өйдөрө-санаалара ол үлэ көрдөбүлүнэн, үлэни баһылаабыт омук тылынан уларыйан хааларыгар тиийэр.
Уһун үйэлэргэ омугу бэйэтинэн, тылын, өйүн-санаатын уларыппакка эрэ хааллара сатааһын сайдыыны ситиһииттэн туоратыы, хаалларыы буолар. Тыл үөрэхтээхтэрэ саха тылын аһара көмүскээн, былыргы олоҥхо кэмин саҕанааҕы таһымынан хааллара сатааһыннара аһара барыы, халыйыы, сайдан иһэр олохтон хаалан хаалыы буолар.
Сахалар бука бары сайдыыны ситиһиэхтэрин баҕараллар. Аҕыйах ахсааннаах омукка сайдыыны ситиһии омук дьылҕатыгар улахан уустуктары үөскэтэринэн саха тылын, өйүн-санаатын, таҥаратын үөрэҕин өссө дириҥник үөрэтэллэр.
Туһаныллыбыт литература..
1. Серошевский В.Л. Якуты. - Опыт этнографического исследования. - 2-е изд., - М.,1993. - 736 с.
2. Тырылгин М.А. Истоки феноменальной жизнеспособности народа саха. – Якутск: Бичик, 2000. – 304 с.<|endoftext|>
Тойон ыҥырыа
Тойон ыҥырыалар () — тигээйилэр кэргэннэригэр (Apidae) киирэр перепонкалаах кынаттаах үөннэр уустара.  300-чэ тойон ыҥырыа көрүҥэ Хотугу Евразияҕа, Хотугу Америкаҕа, Хотугу Африкаҕа, уонна атын сирдэргэ бааллара биллэр.
Атын тигээйилэртэн уратыта: тыһытын кэлин атаҕын сотото кылабачыгас, кырыытынан уһун баттахтардаах, атыырын тэрилин хитиинэ күүскэ сайдыбыт, хараҥа өҥнөөх.
Оҥоһуута.
Перепонка кынаттаахтартан орто уонна бөдөҥ кээмэйдээххэ киирэрэ. Тыһытын кээмэйэ 13 - 28 мм, оттон атыыра — 7 - 24 мм.<|endoftext|>
Россия олохтоохторун икки тус-туһунан өйдөрө-санаалара
Бары государстволарга барыларыгар баай, сэниэ уонна дьадаҥы олохтоох дьон бааллар. Дьон өйө-санаата баайтан, малтан тутулуктанан уларыйаллар. (1,57).
Баайдар уонна дьадаҥылар икки ардыларыгар тус-туһунан өйдөөх-санаалаах буолуу, өй-санаа арахсыыта хас биирдии дойду аайы баар уонна бэйэ-бэйэлэриттэн улаханнык уратылаһаллар. Бу икки өй-санаа арахсыыта үгүс омуктарга көннөрү баай-мал, харчы ахсаанынан уратыланар уонна ханнык даҕаны улахан хамсааһыҥҥа, дьон бэйэ-бэйэлэригэр хаһан да эйэлэспэт гына өстүйүүлэригэр, харса суох өлөрсүүлэригэр уонна сотору-сотору уларыта тутууга тириэрдибэттэр.
Россия олохтоохторугар бу икки тус-туһунан утарыта турар өй-санаа адьас ураты өйдөбүллээхтэрэ уруккуттан, ыраахтааҕы былааһа салайан олорор эрдэҕиттэн биллэр. Бу икки өй-санаа арахсыылара Россияҕа баай уонна дьадаҥы дьон өйдөрүн-санааларын арахсыытыгар, сэриилээн кыайбыт уонна кыаттарбыт дьон туспа өйдөрө-санаалара эбиллэринэн ураты көрүҥнэнэр. Ити иһин балар бэйэ-бэйэлэригэр олус күүстээхтик утарыта турар өйдөбүллээхтэр уонна өтөр эйэлэспэт гына атааннаһа сылдьаллар.
Бу икки утарыта турар өй-санаа ыраахтааҕылаах Россия кэмин саҕана дьон маннык бөлөхтөрүгэр бааллара уонна иҥэн сылдьаллара:
1. Сэриилээн кыайбыт дьон өйдөрө-санаалара. Маннык өйдөөх--санаалаах дьоҥҥо киирсэллэрэ: байыаннайдар, казактар, полиция үлэһиттэрэ, салайааччылар уонна үгүс ахсааннаах атын сирдэртэн саҥа кэлэр, кэлии дьон.
2. Кыаттарбыттар өйдөрө-санаалара. Бу өй-санаа иҥмит дьонугар киирсэллэрэ: бары олохтоохтор, кыра тойоттор, кэлии дьон дьадаҥы өттүлэриттэн сорохторо уонна үлэһиттэр үгүстэрэ киирсэллэр.
Учуонай Мурат Аджи «Полынь половецкого поля» диэн кинигэтигэр Россия хайдах үөскээбитин уонна сайдан-үүнэн иһиитин атын омуктар летопистарыгар олоҕуран ордук толорутук арыйар. Кини дакаастыырынан Россия барыта сэриилээн ылыллыбыт, кыаттарбыт уонна бас бэриммит дойду. Ити иһин Россия дьонун өйдөрө-санаалара икки аҥы арахсыыта, икки тус-туһунан бэйэ-бэйэлэригэр өстөөх, хаһан даҕаны эйэлэспэт, кыайбыт уонна кыаттарбыт омуктар атааннаһыыларынан күүркэтиллэриттэн, уһун кэмнээх охсуһууга кубулуйан, Улуу Өктөөп өрө туруутугар диэри, үгүс үйэлэргэ иҥэн сылдьыбыт эбит. Бу охсуһууларга К.Булавин, С.Разин, Е.Пугачев салайааччылаах казактар сэриилэрин, Салават Юлаев баһылыктаах башкирдар өрө турууларын уонна да атыттары киллэриэххэ сөп. Сэриигэ кыайбыт государство кыаттарбыт өрө турааччылары барыларын кыргара, ыйыыра, көскө ыыталыыра.
Өй-санаа икки аҥы арахсыыта Россия үөскүөҕүттэн ыла саҕаланан барбыт. Былыргы бириэмэҕэ сэриилээн кыайбыт дьон кыаттарбыттары харса-хабыра суох кыдыйаллара, онтон ордубут өттүлэрин үүрэн-түрүйэн үрүҥ харахтарын өрө көрбөт гына оҥороллоро остуоруйа холобурдарыттан биллэллэр. Өрө турбут Емельян Пугачев казактарын ыйыы-ыйыы Волга устун болуотунан уһуннарбыттара, бэйэтин тутан ылан тимир килиэккэҕэ уган Москваҕа аҕалан сэймэктээн өлөрбүттэрэ.
Олохтоохтору сэриилээн кыайыы-хотуу кэнниттэн кыайыыны ситиспит кэлии дьон бары салайар дуоһунастары бас билэннэр олохтоох, кыра дьоҥҥо муҥура суох тойон буолаллара. Кэлии дьон олохтоохтору баһылыыр уонна дьаһайар быраабы ылыыларын У.А.Винокурова «Сказ о народе саха» диэн үлэтигэр арыйан көрдөрөр. Манна ыраахтааҕылаах Россия саҕана «кураанах Сибиири» аан маҥнай арыйыы кэмигэр олохтоохтору бас бэриннэрии туһунан ахтыллар. Ол кэнниттэн аһара тымныылаах Сибиир Россия «күлүүһэ суох хаайыытыгар» кубулуйбута. Соҕурууттан үүрүллэн кэлэр хаайыылаахтар туох да суута-сокуона суох олохтоох дьону көҥүл халыыллара уонна атаҕастыыллара биллэр. Ол туһунан В.Л.Серошевскай «Хаайыылаах» диэн кэпсээнигэр ордук арылхайдык суруйбута. Итинник ыарахан батталы тулуйбакка сотору-сотору өрө турар кыра омуктары, дьадаҥылары уонна казактары ыраахтааҕы былааһа туох да харысхала суох кыдыттарара остуоруйа үөрэҕэр сурулла сылдьар.
Кэлии дьон, салайааччылар эбэтэр тойоттор туспа өйдөрө-санаалара бүтүн Россия үрдүнэн итинник үөскээбитэ уонна тэнийбитэ. Бу өй-санаа туох да сокуона суох, ол эбэтэр кыайбыт дьон сокуоннарын бэйэлэрин тустарыгар сурунаннар, кыаттарбыт олохтоох дьону хайдах баҕарбыттарынан атаҕастыылларыгар уонна баттыылларыгар кыах биэрэрэ. Кэлии дьон салайар былааһы барытын бэйэлэрин илиилэригэр тута сылдьыылара олохтоохтору таптаабыттарынан дьаһайалларыгар көмөлөһөрө.
Кыайыы-хотуу, бас бэриннэрии кэнниттэн олохтоох дьону бэйэлэрин диэки тардаары, сорох бэйэлэрин диэки буолбут баайдарга кыра дуоһунаһы, чыыны биэрэн, ханнык эмэ тойон сыыһа оҥорон бэйэлэригэр кыттыһыннараллара. Бу кыттыспыт дьон ордук нуучча буола охсоннор бэйэлэрин биир дойдулаахтарын атаҕастааһыҥҥа аһара күүскэ ылсыбытынан баралларын В.И. Ленин бу курдук суруйбута биллэр: «Что среди людей (нередко обрусивщие лица другой национальности хотят быть, более русскими, чем сами русские)».
Москва государствота маҥнай үөскээн истэҕинэ, уһун кэмҥэ туох да сокуона суох, аҥардас сэриилээн кыайбыт дьон баһылыыр былаастарынан, быһаччы дьаһалларынан олорбута. Кэнники ыраахтааҕылаах Россия кэмигэр суруллубут сокуоннар эмиэ кэлии нуучча дьонун былаастарын күүһүрдэллэрэ. Бары былаас барыта, суут-сокуон, сэрии дьоно, полиция бука барылара кэлии дьон тустарыгар үлэлииллэрэ уонна салайар үлэһиттэрэ барылара, ол дьонтон талыллан ананаллара.
Кэлии салайааччылар, кыайбыттар олус үрдүктүк сананыыларыттан бэйэлэрин уратытык ааттаталларыттан нуучча тылыгар “вы” диэн тыл үөскээн олохсуйбута. Дьон билсэн, доҕордоһон бардахтарына “ты” диэн ыҥырсаллара бэйэтинэн хаалбыта.
Сокуоннар ханныктарын да иһин, дьаһалтаҕа бэрээдэги олохтууллара, дьаһаах, нолуок хомуллуутун бэрээдэктииллэрэ уонна буруйу оҥорооччулары эппиэккэ тардаллара. Кэлии тойоттор сокуоннары толорботторо, хайдах эмэ гынан тумна сатааһыннара уонна сокуоннар кыра, кыаттарбыт дьону сууттуурга, дьарыйарга эрэ аналлаахтарын курдук өйдөбүллэрэ үөскээн бүтүн Россия үрдүнэн тэнийбитэ олохсуйан хаалбыта.
Россияҕа кэлии дьон, тойоттор туспа өйдөрө-санаалара үөскээбитэ уонна кыаттарбыт дьону, дьадаҥылары, оробуочайдары уонна үлэһиттэри дьонунан да аахпат, кинилэртэн аһара үрдүктүк, улаханнык сананар туспа кылаас өйө-санаата буола үүммүтэ.
Кыаттарбыт, кулукка кубулуйбут, олохтоох дойдуларыгар «инородец» буолбут дьон өйдөрө-санаалара, ити тойоттор өйдөрүн-санааларын утары турарга ананан үөскээбитэ буолан баран, уһун кэмнээх ыар баттал, атаҕастабыл уонна тыыннаах буолуу эбэтэр өлүү-сүтүү соҕотох тойонтон эрэ тутулуктанара, бу муҥнаммыт дьон өйдөрүгэр-санааларыгар туспа уратылары киллэрбитэ. Ол уратылары манныктарга араарыахха сөп:
1. Тойону туох эрэ курдук көрүү, тойоҥҥо ньылаҥнааһын, аһара арбааһын, туох барыта тойонтон эрэ тутулуктааҕын курдук өйдөбүл үөскээһинэ - бу Россия норуоттарыгар олус күүстээх батталтан үөскээбит олохсуйбут былыргы хаалынньаҥ кэмэлдьи. Ити быһыы туох барыта соҕотох тойонтон эрэ тутулуктааҕыттан күүһүрэн «Тойону отунан-маһынан оҥорбоккун» диэн өс хоһоонун үөскэппитэ уонна империализм өр кэмнээх батталын түмүгэ буолар.
2. Тойон өлбүтүн, суох буолбутун, олохтон туораабытын кэнниттэн туох куһаҕаны оҥорбутун хостооһун дьэ саҕаланар. Маннык босхолонуу, олоҕу саҥалыы сыаналааһын, уруккуну төрдүттэн уларыта охсорго дьулуһуу олус күүстээх былаас барыта биир киһи илиитигэр мунньустубута уларыйарыттан үөскүүр быһыы буолар.
Кыра, дьадаҥы, үлэһит дьон өйдөрө-санаалара бу курдук уратылардаммыттарын да иһин, аан маҥнай сэриилээн кыайбыт кэлии дьону, онтон тойону абааһы көрүүгэ, утары турарга аналлаахтара уонна бэйэлэрин төрөөбүт тылларын, омуктарын уратыларын, итэҕэллэрин харыстыыллара.
Бу курдук Россияҕа икки утарыта турар өй-санаа баарын уонна итилэр хаһан да эйэлэспэт кыр өстөөхтөрүн В.И.Ленин таба көрөн олус туһаммыта. Кини салайан оҥотторбут революциятын түмүгэр дьадаҥы, атаҕастаммыт, киһинэн да ааҕыллыбат оробуочайдар, үлэһиттэр өрө тураннар, ыраахтааҕы былааһын уонна ити былаас көмөлөһөөччүтүн, православнай таҥара дьиэтин суулларан баран, өссө үгүс үйэлэргэ атаҕастаммыт иэстэрин ситиһэн, баһылыыр тойон кылааһын эмиэ туох даҕаны харысхала суох үлтү сыспыттара, урукку кэмҥэ бэйэлэрэ хайдах быһыыламмыттарын курдук өлөртөөбүттэрэ - өһөртөөбүттэрэ уонна киэр кыйдаабыттара.
Ыраахтааҕыны бэйэтин тутан ылан кэргэттэрин барыларын 1918 сыллаахха ытыалаан өлөрбүттэрэ.
Большевиктар, үлэһиттэр, дьадаҥы дьон сэриилэһэн кыайан былааһы илиилэригэр ылаат даҕаны олохтоох былааһы бөҕөргөтөн, кэлии дьону былаастан туоратан барбыттара. Олохтоох норуоттар бэйэлэрин республикаларын тэрийиигэ, бөҕөргөтүүгэ туруммуттара. Сотору буолаат большевиктар партиялара маннык политиканы, «олохтооҕумсуйуу» диэн ааттаабыта уонна биир салайар партия ыытар политикатыгар сөп түбэспэт диэн туоратарга ыҥырбыта. Ити кэмҥэ саҥа тэриллибит салайар үлэһиттэр эмиэ урукку тойоттор ыарыыларыгар ылларбыттара, кинилэр санааларыгар соҕотох киһи, биир партия баһылыыр былааһа Россия элбэх ахсааннаах норуоттарын дьаһайарга сөп түбэһэр, ордук курдук буолбута. Большевиктар бүтүн Сэбиэскэй Сойуус үрдүнэн соҕотох киһи, биир партия баһылыыр былааһыгар төннүүлэрэ саҕаламмыта.
Бу былаас уларыйыыта олус күүстээх репрессия түмүгэр ситиһиллибитэ, олохтоох былаастар бары салайар үлэһиттэрэ суох оҥоруллубуттара, хаайыллыбыттара, ытыллыбыттара. Репрессия түмүгэр нуучча омук баһылыыр оруола олус үрдээбитэ, былааһы барытын соҕотох партия, коммунистар партиялара илиитигэр кытаанахтык ылбыта, хас биирдии кыра тойон, салайааччы барылара коммунист буолаллара ситиһиллибитэ. Сэбиэскэй Сойуус норуоттарын барыларын холбоон, кыра омуктары симэлитэн, соҕотох, сэбиэскэй норуоту оҥоро сатааһын үлэтэ олус күүскэ ыытыллыбыта.
Урукку тойоттор дьаһайар, дьарыйар оруоллара коммунистарга көспүтэ. Аны ити бириэмэҕэ коммунист буолбатах дьон туоратыллар кыра дьонунан ааттаммыттара, үүнэр-сайдар, салайар үлэҕэ кыттыһар дьылҕалара быһыллыбыта. Олохтоохтору салайар үлэҕэ эмиэ, сотору-сотору солбуһа сылдьан үлэлиир кэлии дьону олордуу олус киэҥник тэнийбитэ.
Дойдуну салайыы биир киһи илиитигэр киирбитин да иһин дьон өйө-санаата икки аҥы арахсыыта эмиэ саҕаламмыта. Маннык арахсыы туспа «номенклатурнай» диэн ааттаах саҥа тойоттор, салайааччылар кылаастара үөскээһинигэр тиэрдибитэ.
Дойдуга үөскээбит маннык балаһыанньаны туоратарга аны кыра революция, уларыта тутуу наада буолбута. Бу революция эйэлээхтик «перестройка» диэн ааттанан уһуннук барбыта уонна эмиэ кыра, үлэһит дьон кыайыыларынан, Сэбиэскэй Сойуус үрэллиитинэн, элбэх «суверенитеттар», тус-туспа государстволар эйэлээхтик үөскээһиннэринэн түмүктэммитэ.
Россия сүүрбэттэн тахса сыл устата демократия олоҕор олоруута тус-туспа норуоттар сайдыылара тус-туспатык барыахтаах кэмэ кэлбитин арылыччы арыйда. Салайар былаастаах элбэх ахсааннаах нуучча норуота мөлтөөһүнүн кэмэ кэлиитэ, экономиката хаалыытыттан, биир тылы булумматтан уонна ахсаан өттүнэн эбиллибэтиттэн, көҕүрээн иһиититтэн тутулуктаах. Демократия тутаах сокуонунан ахсааннара эбиллэн иһээччилэр баһылыыр оруолга сыыйа тахсан иһиэхтээхтэрэ Россияҕа билигин тутуһуллубат.
Бу кэмҥэ Россия салайар үлэһиттэригэр урукку тойон өйүн-санаатын тобоҕо син-биир иҥэн сылдьар. Саҥа тойоттор, син-биир урукку тойоттор курдук ханнык даҕаны сокуоннары, дуогабардары билинимиэхтэрин баҕараллара, бу өй-санаа сүгүн сүппэтигэр тириэрдэр.
Бу өй-санаа дьайыытынан соҕотох биир партия, тойоттор партиялара салайар кэмигэр эмиэ эргийэн кэллэ.
Россияҕа күүһүнэн хам тутуллан бэйэ-бэйэлэрин кытта бииргэ олорорго күһэллэр элбэх республикалардаах. Бу республикалар сорохторо ханнык да барыстаах үлэни-хамнаһы сайыннарбаккалар, аҥардастыы Россия бюджетын көмөтүгэр олороллоро, утарааччылар элбэх террактары оҥороллоро экономика сайдыытын, дьон өйө-санаата тупсуутун хааччахтыыллар.
Тойон туспа өйө-санаата үөскээһинин сахалар олохторун үөрэҕэ «Бил баһыттан сытыйар» диэн өс хоһоонунан быһаарар. Бу өс хоһоонун быһаарыытынан баай дьон оҕолорун «Көҥүлүнэн барыы» өйүгэр-санаатыгар иитэннэр, ханнык да сиэри-туому тутуспат, дьону кытта уопсай тылы кыайан булбат, быстах быһыылаах буола улаатыннараллар. Маннык өйгө-санааҕа иитиллибит эдэрдэр үгүстэрэ арыгыһыт буолбатахтарына, быстах быһыыларга түбэһэллэрэ элбиириттэн баай дьон оҕону иитэр ньымалара үлэһиттэри, омук ахсаанын элбэтээччилэри иитиигэ-үөрэтиигэ букатын сөп түбэспэт.
Омуктар олохторун суолугар сайдыыны ситиһии кэмэ уонна мөлтөөһүн, үрэллии кэмнэрэ хардары-таары солбуйсан биэрэн иһэллэрин таба өйдөөн, оннук кэмҥэ түбэспити таба сыаналаан, уларыйыы кэлбитин ылыныллр. Билигин дьон-аймах өйө-санаата сайдыбыт кэмигэр омуктарга маннык кэм кэлиитигэр ордук тулууру уонна сокуоннары тутуһууну күүһүрдэн биэрии, демократия үөрэҕин тутуһуу ирдэнэр.
Хас биирдии киһи бэйэтин өйүнэн-санаатынан салайтаран Конституцияттан саҕалаан, сокуоннары толоро үөрэннэҕинэ, бу курдук, кыайбыттар уонна кыаттарбыттар диэн өй-санаа икки аҥы арахсыыта сыыйа симэлийэн барыан сөп. Хас биирдии тойон салайар дьонун олохторун биллэҕинэ, кинилэр тустарыгар дьиҥнээхтик кыһаннаҕына уонна дойду сокуоннарын, дуогабардарын атын көннөрү, кыра дьоннооҕор ордук кытаанахтык тутустаҕына эрэ тойоттор туспа өйдөрө-санаалара бары дьон өйдөрүттэн сыыйа-баайа сүтэн барыа этэ.
Россия дьонун өйдөрө-санаалара сайдан, тупсан барыытыгар олус былыргы кэмнэртэн уларыйбакка сылдьар кэлии дьон баһылааһыннара суох буолара улахан туһаны аҕалар. Бары салайааччылар бары бүттүүн куоластааһынынан быһаарыллан, кээмэйдэммит бириэмэҕэ талыллан үлэлииллэрэ, уларыйаллара сыыйа-баайа дьон өйүн-санаатын көннөрөр.
Дьон өйө-санаата сайдыыта кэмиттэн кэмигэр уларыйан өй уонна күүс хардары-таары солбуйсан салайар, баһылыыр кэмнэригэр кииртэлээн ааһар. Өй-санаа олоххо хаалыыны, “застойу” үөскэттэҕинэ, сайдыы суолун ыйан, сирдээн биэрбэтэҕинэ, утарар күүс үөскээн, олоххо уларыйыылар тахсаллар. Күүс баһылаан салайар кэмигэр дойдуларга хамсааһыннар, долгуйуулар үөскүүллэр, ким баһылаан салайыытын былдьаһар кэм тиийэн кэлэр. Бу кэмҥэ мөлтөөбүт, ахсаабыт омук эйэлээхтик, быыбардар көмөлөрүнэн туоруо этэ, туораабатаҕына күүс көмөтүнэн туоратыахтарын сөп.
Олус былыргы кэмнэртэн күүс дойдуларга армия, сэрии күүһүгэр мунньуллар. Дойдулар икки аҥы арахсыылара, утарыта туруулара армияны, сэриини күүһүрдэн иһэллэрин үөскэтэрэ күүс мунньулларыгар тириэрдэр. Саҥаны айыыны элбэхтик туһанан үгүс саҥа сэрии сэптэрин оҥостуу улахан Аан дойду сэриитин саҕалыырыттан сэрэниллэр.
Россияҕа бу кэмҥэ икки утарыта күүстэр бэйэ-бэйэлэригэр утарыта туруулара күүһүрэн иһэр. В.В.Путин баһылыктаах центристэр салайар былааһы ылан баран сайдыыны, уларыйыылары ситиһэ сатааччы уҥалары былааска чугаһаппакка, туората сатыыллара былааһы сөбүлээбэттэри элбэтэр. Бу икки өрүт күөнтэһиитигэр центристэр баһылаан иһэр курдуктар эрээри, православнай таҥараны аҥардастыы өрө тутууга салаллан хааланнар, сайдан, уларыйан иһэр олоххо халыйыыны үөскэттилэр.
Православнай таҥараны итэҕэйээччилэр билигин аатыгар эрэ элбэх курдуктар. Ыраахтааҕы былааһын саҕана аҥардастыы баайдар, эпписиэрдэр диэки буолбут, үлэһиттэри ытыалатыыга кыттыспыт православнай таҥара үлэ дьонугар ханнык да туһата суоҕа быһаарыллыбыта ыраатта, ол иһин итэҕэйээччилэр аҕыйахтар.
Россияҕа элбэх оҕону оҕолонор мусульманнар ахсааннара хас сыл аайы биллэрдик эбиллэр. Мусульманнар ахсааннара эбиллэриттэн күүһүрэн, атын дойдуларга тарҕанан, баттааһыны оҥорон иһэллэр. Бу хамсааһын Аан дойду үрдүнэн барытынан тарҕанна.
Европа сайдыылаах дойдулара мусульманнар сайдан, ахсааннара эбиллэн иһэриттэн кинилэри ыгалларыттан куттаналлар. Кинилэр христианскай таҥараларын аата биир буолан православнай таҥараҕа ордук чугас, бииргэ олорбуттара тыһыынчанан сыллар буоллулар. Мусульманнартан ордук куттанар Европа сайдыылаах дойдулара православнай таҥаралаах нууччалар диэки буолалларын ордоруохтарын сөп.
Россияҕа мусульманнары кытта күөнтэһииттэн, үтүрүссүүттэн күүс ылан национализм сайдарыгар кыах баар буолан иһэр. Биир партия салайыыта, аҥардастыы баһылыы сатааһына, бу күүстэргэ сайдалларыгар, тарҕаналларыгар төрүөт буолан кыах биэриэн сөп. Россия иһигэр утарыта турар күүстэр мунньуллан иһэллэр.
Армия аһара күүһүрүүтэ кэккэлэһэ олорор дойдуларга ыар баттааһыны оҥороро улаатта. Сэбиэскэй кэмҥэ атын республикаларга тарҕанан олорбут нууччалар баһылыыр былаастарын сүтэриилэрин сөбүлээбэккэлэр, күүс, көмө көрдүүллэрэ элбээһинэ, кыра, “Эйэҕэ күһэйии” сэриилэрин саҕалыырга төрүөт буолаллар.
Бу кэмҥэ Россияҕа утарыта турар күүстэр эмиэ мунньуллан, эбиллэн иһэллэр. Аһара күүһүрэн хаалбыт армиялаах Россияны Кытай сэриилэрэ эрэ кыайыахтара, тохтотуохтара диэн баҕа санаа атын, нууччалартан улаханнык куттанар дойдуларга үөскүүрүгэр сөптөөх балаһыанньа баар буолан иһэр.
Үөрэх, билии сайдыбытынан туһанан урукку, сүүрбэһис үйэ национализмын үөскээбит төрүттэрин билигин үөрэтэн билэртэн, аны оннук балаһыанньаҕа киирэн биэрбэт инибит диэн саныыллар эрээри, саҥа үйэҕэ, саҥалыы өй-санаа сайдыыта төһө да уратыламмыттарын иһин “Все новое - это хорошо забытое старое” диэн этиигэ дьон олохторугар тахсар уларыйыылар үгүстэрэ сөп түбэһэллэр.
Дьон аймах Аан дойду иккис сэриитэ үөскээбит төрүттэрин билэллэрин да иһин, саҥа, уруккуттан атын, уларыйбыт олоххо ураты көрүҥнээх национализм кэлэригэр бэлэмнэрэ суох. Өй-санаа хойутаан киирэрэ, “Өлөн иһэн өйдөммүт” диэн сахалыы этиллэрэ хаһан да уларыйбат, саҥа, тупсубут национализм хайдах көрүҥнээх буолан тахсара билигин биллибэтэ улахан уустуктары үөскэтэр. Ханнык баҕарар саҥаны айыы үчүгэйэ эбэтэр куһаҕана өр сылларга олоххо боруобаланнаҕына эрэ биллэр, дьон бары үчүгэйин чахчы итэҕэйдэхтэринэ биирдэ үрүҥ, үчүгэй диэн этиллэр, олохторугар туһанар кыахтаналлар, онтон куһаҕана, харата биллэн таҕыстаҕына туораталлар, умналлар.
Сахалар “Айыыны оҥорума” диэн үөрэхтэрин тутуһуу эрэ саҥаттан саҥа саҥаны айыылар кэлэн иһэллэриттэн олоххо тосту уларыйыылар киириэхтэрин сөбүттэн сэрэтэр, харыстыыр аналлаах. (2,16).
Туһаныллыбыт литература..
1. Каженкин И.И. Үлэ - олох үөрэҕэ. - Дьокуускай: УПК ТРИ, 2010. - 100 с.
2. "Туймаада саҥата" хаһыат. 1.12.2000.<|endoftext|>
Сайсары күөлгэ (киинэ)
Сайсары күөлгэ (нуучч. "Мой Убийца") диэн Егор Неймохов кинигэтинэн 2016 сыллаахха тахсыбыт саха детектив киинэтэ. Премьерата Дьокуускай куоракка тохсунньу 27 күнүгэр ааспыта. Россияҕа премьерата сэтинньи 5 күнүгэр туруоруллубута. Режиссера Костас Марсан. Саха киинэтин Арассыыйа таһымыгар таһаарбыта.
Cүжет.
Дьулус диэн ааттаах оперативник кыыс өлөрүүтүн силиэстийэлиир, Сотору буолан баран билинэр киһини булар, ол гынан баран араас-араас тапсыбатын булар. Начальство сөбүлээбэтин да, силиэстийэтин салҕыыр. Сотору буолан баран көмүс хостуур дьон олорор сирдэригэр аҕалар, онно кыыс олоҕуттан саҥа чымпыктар тахсаллар
Хайҕаллар.
IV Дьокуускай киинэ фестивалыгар гран-при ылбыта.
38 Москва аан дойдутааҕы киинэ фестивалыгар "Саҥа Россия киинэтэ" диэн программаҕа кыттыбыта.
Аан дойду Азия киинэ фестивалыгар сүрүн конкурс программатыгар киирбитэ.
Кыһыл көмүс Глобус премия номинацияларын тиһигэр Аан дойду Азия фестивалыттан кииллэриллибитэ.<|endoftext|>
Костас Марсан
Костас Марсан - (дьиҥ аата Константин Данилов) диэн саха режиссера. 1976 сыллаахха Бэрдьэгистээххэ төрөөбүтэ.
Үөрэҕэ.
1998 сыллаахха Саха государственнай универистетын История факультетын бүтэрбитэ. 2005 сыллаахха Москваҕа сценаристар уонна режиссердар курстарын бүтэрбитэ.
Олоҕун Олуктара.
Кэлэн Дьокуускайга ВГТРК телехампаанньаҕа программалар дириэктэринэн үлэлээбитэ. 2012 сыллаахтан АРТ Дойду хампаанньаҕа режиссерынан, сценариһынан үлэлии сылдьар.<|endoftext|>
Кыбыылаах окко киирии
Киһи өйө-санаата сайдан үлэ-хамнас тэриллэрин оҥостон туһанар, кэмсинэр, суобастанар, үөрэҕи-билиини ылынар, киһилии быһыыланар кэмиттэн ыла араас кыыллартан барыларыттан өйө-санаата уратылааҕын, үрдүктүк турарын билиммитэ.
Сахалар былыр-былыргыттан киһи майгына хайа эрэ өттүнэн киһи быһыытыгар тиийбэтэҕинэ сүөһүгэ тэҥнээн көрөллөр. Куһаҕан майгыннанан ылар киһини көннөрөөрү, тупсараары «Сүөһү курдук буолума» диэн тохтото, өйдөннөрө сатыыллар. Сүөһү курдук буолуу киһи быһыытыгар сөп түбэспэт саамай куһаҕан майгы буоларын бэлиэтээн этэллэр.
Саха дьонугар итини тэҥэ «Киһи эриэнэ иһигэр, сүөһү эриэнэ таһыгар» диэн киһи уонна сүөһү майгыларын тэҥнээн көрүүгэ аналламмыт, өйдөрүн-санааларын таһымын өссө чуолкайдаан биэрэр өс хоһооно баар.
Бу өс хоһооно киһи өйө-санаата сүөһү өйүгэр-санаатыгар маарынныыр өрүттээҕин биллэрэрин таһынан тупсан, үчүгэй санааланара, ис, кистэлэҥ санаата биллибэтиттэн олус ыарахан буолуохтааҕын бэлиэтиир. Бу этии киһи майгына хаһан даҕаны көммөт буолуон сөбүн эмиэ утарбат. Эриэн сүөһү куруук баар буолуохтааҕа чуолкай буоларынан, дьон барыларын майгылара көнөрө улахан уустуктардааҕа биллэн тахсар.
Саха дьоно уһун үйэлэр тухары ынах, сылгы сүөһүлэри көрөн-истэн улаатыннаран, олор майгыларын дириҥник үөрэппиттэр. Алҕас туттаран, кыбыы аанын аһаҕас хаалларан дуу эбэтэр биир эмэ күрүөһүт сүөһү күрүөнү алдьатан, сүөһүлэр оттоох кыбыыга киирэн хааллахтарына, майгылара соҕотохто уларыйарын, үчүгэйтэн үчүгэйи, минньигэһи сиир баҕалара аһара барарын бэлиэтии көрбүттэр.
Көрөр-истэр дьон сүөһү баар суох баҕа санаатын билэллэр. Хайдах эмэ гынан тото-хана аһыахха, үчүгэйи, минньигэһи талан сиэххэ диэн буолар. Сүөһүгэ бу баҕа санаа туолуутун муҥур уһуга хайдах эрэ кыбыыга киирдэххэ туолар суолга киирэр. Бу балаһыанньаҕа сүөһү майгына чаҕылхайдык арылларын былыргы сахалар бэлиэтээн дьону үөрэтэргэ аналлаах өс хоһооно оҥостубуттар.
Бэйэтигэр туһалааҕы оҥостуу, бэйэ иннин көрүнүү саамай дьиикэй көстүүтэ сүөһүлэр оттоох кыбыыга киирдэхтэринэ биллэн тахсар. Манна ким урут түһэн, иҥэмтэлээх өттүттэн элбэхтик ыстаабыт барыстанан тахсар. Кэнники хаалбыт кыраларга дэлби тэпсиллибити да хаалларыахха сөбө, бастаан иһэччилэргэ лаппа барыстанар кыаҕы биэрэр. Төһө эмэ улахан кэбиһиилээх оттон, үчүгэй өттүн, ортотун дьөлө хаһан сиэн баран, сиэбиттэрин ордугун үлтү тэпсэн туох да туһаҕа турбат хотуул оҥорон таах хааллараллар.
«Кыбыылаах окко киирии» диэн өс хоһооно үөскээһинигэр сүөһү эмискэ элбэх аска-үөлгэ түбэстэҕинэ, кыбыыга киирэн хааллаҕына майгына хайдах курдук уларыйа охсоро олук буолбут. Бу өйдөбүл аҥардас сүөһүлэргэ эрэ сыһыаннаах буолбакка, дьоҥҥо эмиэ баара биллэн олохпут уларыйан ылбыт кэмигэр чуолкайданна.
Киһи бэйэтин быстах баҕатын кыана туттубатаҕына, кыбыыга киирбит сүөһү курдук буолар. Киһи майгынын маннык уларыйыыларын Россияҕа ыытыллыбыт приватизация хампаанньата ырылыччы арыйда. «Социализм» кэмин саҕана биир тэҥ соҕус олохтоох дьонтон, кылгас кэм иһинэн Америка улахан баайдарын кытта тэҥҥэ тардыһар баайдаах дьон үүнэн тахсыталаатылар. Уһун кэмҥэ уопсайга, бары бииргэ үлэлээн-хамсаан мунньуммут баайдарын-малларын киһилии соҕус өйдөөх-санаалаах дьон, бэйэлэрин өрүсүһэр баҕаларын арыычча кыана туттан, аһара барбакка, кыаммат соҕус өттүлэрин таах хаалларбакка эрэ үллэстиэхтэрэ этэ.
Киһи маннык быстах баҕа санааларыгар бас бэринэн бэйэтин эрэ иннин аһара көрүнэр буолуута, салайар былаас хайдаҕыттан быһаччы тутулуктаах. Урукку «коммунистар» былаастара баһылаан олорбут кэмигэр демократия, суут-сокуон былааһа диэн суох этэ, соҕотох партия салайара. Албын үрдүкү сууттар партия салайааччыларын ыйыыларын эрэ толороллоро. Оччотооҕу кэмҥэ салайааччылар туспа былаастара үөскээбитэ диэн билинэллэр. Билигин ол салайааччылар Россияны ырыынакка киллэриигэ сирдииллэриттэн бэлэмҥэ тииһинэ сатааччылар элбэхтэр.
Үллэстии кэмин саҕана аһара туттунааччылар былдьасыһан-тарыһан туох эмэ баайга-малга тииһиммиттэриттэн билигин көрсүө, сэмэй буолуу, үлэни-хамнаһы кыайыы диэн олох тутаах өйдөбүллэрэ хаалан сылдьаллар. Ону-маны үллэстии, бэлэмҥэ тииһинии аны хаалан турар.
Ырыынак олоҕо сайдан, сокуоннары тутуһуу кытаанан истэҕинэ үлэни-хамнаһы сайыннарааччылар, көрсүө, сэмэй майгылаах, кыайыылаах үлэһиттэр сыыйа-баайа инники күөҥҥэ тахсан иһиэхтэрэ. Кыайыылаах үлэ эрэ омугу сайыннарар.
Киһи киһилии майгыланара олус уустук уонна уһун кэмҥэ ситиһиллэр ыарахан үөрэх буолара дакаастанар. Оҕо кыра эрдэҕиттэн төрөппүттэрэ киһилии майгыга ийэ кутун ииттэхтэринэ, үөрэттэхтэринэ эрэ ити, үчүгэй майгы үөскээн өйүгэр-санаатыгар олохсуйара быһаарыллар. (1,15).
Туһаныллыбыт литература..
1. "Кыым" хаһыат. 20.09.2001.<|endoftext|>
Чжу Цзыцин
Чжу Цзыцин (Сэтинньи 22, 1898 – Атырдьах ыйын 12, 1948), төрүүрүгэр Чжу Цзыхуа (Zhu Zihua), аатырбыт Кытай бэйиэтэ уонна кэпсээнньитэ. Пекин университетыгар үөрэммитэ, 1920-с сылларга үөдүйбүт Ыам ыйын 4 күнүн аатынан хамсааһын кэмигэр Кытайга саҥаны киллэрээччилэртэн биирдэстэрэ. Прозаны да хоһооннору да элбэхтик суруйбута, ол эрээри икки кэпсээнинэн кэпсээнньит быһыытынан ордук биллибитэ: "Төннөр төрүөх" "Retreating Figure" (Chinese:
背影; pinyin: "Bèiyǐng") уонна "Эн. Мин." "You. Me." (Chinese:
你我; pinyin: "Nǐ wǒ"). Саамай биллибит хоһооно "Алдьатыы" эбэтэр "Huimie" (simplified Chinese:
毁灭; traditional Chinese:
毀滅; pinyin: "Huǐmiè").
Эдэр эрдэҕинээҕитэ.
1916 сыллаахха Чжу орто оскуоланы бүтэрэн Пекиин университетыгар киирбитэ. Онно үөрэнэ сылдьан Ву Чон Цын диэн кыыһы таптаан, ойох ылбыта. Биир сыл буолан баран Цзыхуа диэн аатын Цзыцин диэн аакка уларыппыта, ол төрүөтүн дьиэ кэргэнэ дьадаҥытык олорбутунан быһаарбыта. Үөрэҕин 1920 сыллаахха бүтэрэн баран Ханчжоу, Йанчжоу, Шанхай уонна Нинбо орто оскуолаларыгар учууталлаабыта. Учууталлыы сылдьар кэмигэр хоһоонньуттары кытта алтыспыта, хоһоонноро биллибитэ.
Academia.
Кэлин, 1925 сыллаахха Цинхуа университетыгар Кытай литэрэтиирэтин бэрэпиэссэринэн анаммыта. Онтон 1928 сыл атырдьах ыйыгар кэпсээннэрин бастакы хомуурунньугун "Төннөр төрүөх" диэн ааттаан таһаарбыта. Кинигэ сүрдээх киэҥник тарҕаммыта уонна сотору кэминэн Чжу дьоһуннаах суруйааччы уонна бэйиэт быһыытынан биллибитэ. Сотору кэминэн ойоҕо өлөн хаалбыта, бу киниэхэ улахан охсуу буолбута. 1931 сылтан 1932 сыллаахха диэри Чжу Лондоҥҥа Ааҥыл литэрэтиирэтин уонна тылын үөрэппитэ. Чэнь Чжуинь диэн дьахтары ойох ылбыта. Салгыы Цинхуа университетыгар үлэлээбитэ.
1937 сыллаахха Иккис Кытай-Дьоппуон сэриитин кэмигэр университетын кытта Чаншааҕа, Куньмииҥҥэ уонна Чэндууга эвакуацияҕа сылдьыбыта.
Хойукку олоҕо уонна өлүүтэ.
Иккис Аан дойду сэриитин кэнниттэн Куньмин устудьуоннарын Чан Кайшины утары туралларыгар ыҥырбыта.  1946 сыллаахха Пекииҥҥэ төннүбүтэ уонна Цинхуа университетыгар кытай тылын факультетын салайааччыта буолбута. Ли Гоҥпу уонна Вэнь Идо диэн суруйааччылары өлөрбүттэригэр, кутталы аахсыбакка иккиэннэрин көмүүтүгэр сылдьыбыта.
Чжу 1948 сыллаахха АХШ көмөтүн утары бастаанньаҕа кыттыспыта. Бу сылдьан куртаҕа тэстэн өлбүтэ. Мао Цзэдун "Быраһаай, Лейтон Стюарт" диэн биллэр ыстатыйатыгар аччыктаан өлбүтэ диэн суруйбута<|endoftext|>
Өсөһүннэрэн үөрэтии
Уһун кыһыныгар будулҕан тымныылаах, онтон кылгас сайыныгар сыралҕан куйаастаах Саха сиригэр киһи-аймахтан олус тулуурдаахтара уонна дьаныардаахтара эбэтэр өһөстөрө, сахалар эрэ сылгы, ынах сүөһүлэри ииттэн, тимири уһааран, уһанан олохсуйбут эбиттэр. Былыргы кэмҥэ кинилэр тимир уһаарыытын уонна уһаныытын курдук ыарахан, уустук үлэни баһылаан бэйэлэрин олохторугар туһанар буолуулара, Айылҕа маннык ыарахан усулуобуйалаах сиригэр олохсуйан олороллорун хааччыйбыт. Ити сүрүн үлэлэрин тэҥэ, кинилэр элбэх сылгы, ынах сүөһүлэри көрөн-истэн, бэйэлэригэр ас-таҥас уонна көлүнэр көлө оҥостон туһаммыттар.
Оччотооҕу кэмтэн айылҕа маннык ыарахан усулуобуйатыгар сайдыылаах олоҕу ситиһэргэ, омук бэйэтин үүнэн иһэр көлүөнэтин үөрэтэр ньымата атын сылаас сирдээх-дойдулаах омуктартан уратыланнаҕына эрэ табыллар. Ханнык баҕарар омук бэйэтин кэлэр көлүөнэлэрин үөрэтэргэ туттар сүрүн ньымалардаах. Бу ньымалар оҕолору үөрэтэргэ төһө олохтоохторо уонна омук олоҕун сыалыгар төһө сөп түбэһэллэрэ, бу омук бэйэтэ төһө уһун үйэлээҕинэн, Сир үрдүгэр төһө кэм устата олорбутунан быһаарыллар. Омук бэйэтин оҕолорун, эдэр көлүөнэлэрин үөрэтэр ньымаларыттан уонна бу ньымаларын уратыларыттан, кинилэр бу Сир үрдүгэр төһө уһун үйэлээх омук буолаллара биллэн тахсар. Сахалар Сибииргэ биир уһун үйэлээх омук буолаллара дакаастанан бүтэн турар. Саха дьоно оҕолорун үөрэтэр ньымалара туруктааҕа, эрэллээҕэ эмиэ биллэр уонна быһаарыллыбыта.
Оҕо кыра буолан, бэйэтин өйө-ситэ киирэ илигинэ куруук албыннаан, атыҥҥа аралдьытан уонна манньалаан, аһатан үөрэтэллэр. Маннык үөрэтии оҕо бэйэтин өйө ситэ сайда илик буолан, тугу оҥорорун кыайан хонтуруолламмат эрдэҕинэ эрэ туттуллара оруннаах. Кыра оҕоҕо тугу эмэ үөрэппити чиҥэтэн биэрэргэ үчүгэй манньаттан ордук туох да суоҕа биллэр. Онтон улаатан, өйө киирэн истэҕинэ оҕону хайдах көрүҥнээхтик үөрэтэртэн кини салгыы олоҕо барыта тутулуктанар. Бу үөрэх ханнык көрүҥҥэ олоҕуран салгыы барыытыттан, оҕо бэйэтин олоҕор сыһыана үөскүүр уонна өйүгэр-санаатыгар ол сыһыан иҥэн киирэн олохсуйан хаалар. Оҕо бэйэтин олоҕор сыһыанын маннык икки көрүҥҥэ араарыахха сөп:
Бастакытынан, оҕо бэйэтин олоҕор барыта бэлэмҥэ үөрэниитэ уонна оннук олоҕо аны уларыйбатын иһин кыһаныыта. Оҕо бэйэтин олоҕор атын киһи кыһанарыгар үөрэнэн хаалыыта уонна ким эрэ, төрөппүтүн туһугар олоҕу олорор курдук өйдөбүл оҕо өйүгэр-санаатыгар олохсуйуута.
Иккиһинэн, оҕо бэйэтин олоҕун тупсаран иһиигэ бэйэтэ ордук кыһанарга үөрэниитэ уонна ол иһин саҥа сыаллары ситиһэргэ дьулуһуута.
Төрөппүттэр оҕолорун маанылаан, атаахтатан, тугу көрдөөбүтүн барытын толорон иһэргэ үөрэттэхтэринэ оҕолоро бэйэтин олоҕор сыһыана бастакы көрүҥҥэ киирсэр буолан хаалар. Онтон оҕо бэйэтин олоҕо тупсарын иһин бэйэтэ ордук кыһанарын ситиһэргэ, ол аата, саамай дьулуурдаах киһини иитэн-үөрэтэн улаатыннарарга өсөһүннэрэн үөрэтии ньымата туттуллуон сөп.
Ханнык баҕарар оҕо олус түргэнник улаата охсон улахан киһи буола охсуон аһара баҕарар кэмнэрдээх. Маннык кэми мүччү туппакка, кини улахан баҕатын таба туһанан, күүркэтэн биэрэн үөрэтии аата өсөһүннэрэн үөрэтии диэн ааттанар. Оҕолору маннык үөрэтиини сахалар былыргыттан тутталларын бэлиэтинэн: «Саха өһөс, оттон оҕото өссө өһөс» диэн өс хоһооно баара буолар. Бу өс хоһоонун быһаарыытынан оҕолор төрөппүттэринээҕэр бары өттүлэринэн барытынан ордук дьон буолан тахсыахтаахтар, ол иһигэр тулуурдаахтарынан уонна дьулуурдаахтарынан эмиэ лаппа баһыйаллара ирдэнэр. Итини тэҥэ ханнык баҕарар киһи бэйэтин олоҕор тугу эмэни ситиһиэн санаатаҕына, кыра эмэ өһөс, дьаныардаах майгыланыахтааҕа чуолкайданан тахсар.
“Бачча улахан буолан бараҥҥын маны кыайбаккын дуо”, эбэтэр “Улахан киһи маннык оҥорор” диэн этиилэр өсөһүннэрэн үөрэтии сүрүн төрүттэринэн буолаллар. “Оҕом улааппыт, барыны сатыыр буолбут” диэн этии оҕо улаатан улахан киһи оҥорор бары быһыыларын таба, киһи быһыылаахтык оҥорор буолбут кыахтаммытын биллэрэр.
Өсөһүннэрэн үөрэтии оҕо улаатан иһэн ситиһэ сатыыр баҕа санааларыгар, улахан киһи буола сатыырыгар олус сөп түбэһэр. Бу үөрэх сүрүн төрүтэ оҕо улаатан истэҕин аайы кэрдиис кэмнэри ситиһэн иһиитигэр олоҕурар уонна оҕо түргэнник улаата охсон, улахан киһи оҥорор дьыалаларыгар кыттыһан иһэринэн, оҕону иннин диэки сайдыыга, үүнүүгэ сирдиир. Маннык улаатан иһэр эдэр киһи бэйэтин баҕа санаата уонна үөрэтии көрүҥэ сөп түбэһиилэрэ, бу ньыма аһара көдьүүстээҕин туоһулуур.
Оҕо улаатан иһэн сайдыыта эбилиннэҕинэ ситиһэн иһэр бэлиэ кэмнэрэ соччо элбэҕэ суохтар. Бу бэлиэ кэмнэри оҕо кыра эрдэҕиттэн бары күүһүн уонна кыаҕын ууран туран ситиһэ үөрэниитэ, кинини туруоруммут сыалын ситиһиигэ дьулуурдаах, өһөс гына оҥорор. Оҕоҕо, кыратык тугу эмэни ситиһэн иһэригэр аналлаах сыаллар, инники диэки, улаатан иһии, өрө тахсыы, сайдыы диэки, кыра эмэ да буоллар хамсааһыннар куруук баар буолан иһиэхтээхтэр.
Манна холобурдары аҕалан көрүөххэ: Арай саҥа хааман эрэр оҕо дьыбааҥҥа ыттан тахсаары тарбачыһар эрээри кыаҕа тиийбэт буолан эрэйдэнэрин дьоно бары көрө олорор буоллунар. Дьэ маннык кэмтэн саҕалаан оҕо бэйэтин олоҕор сыһыана үөскүүр уонна өйүгэр-санаатыгар олохсуйан хаалар. Субу кэмҥэ ким эмэ ыстанан кэлэн дьыбааҥҥа көтөҕөн таһаардаҕына, бу оҕо аныгыскы сырыытыгар, онтон куруук көмө көрдүү үөрэнэн хаалыаҕа, ол курдук хас дьыбааҥҥа тахсаары гыннаҕын аайы көмө көрдөөн хаһыытыаҕа, ытыаҕа, онтон көмөлөспөккө эрэ, хайдах салҕанан тахсары ыйан-көрдөрөн биэрдэххэ, син биир бэйэтэ тахсар буола үөрэниэҕэ уонна кыайбытыттан, ситиһиини оҥорбутуттан үөрүөҕэ.
Сорох төрөппүттэр бу кэмҥэ, аны бобоннор оҕо сайдыыга тардыһыытын туормастыыллар уонна бэйэтин кыаҕар эрэнэр буолуутун суох оҥороллор. Оҕо бэйэтэ кыайан-хотон дьыбааҥҥа ытыннаҕына бэйэтин саҕаланан иһэр олоҕор биллэр кыайыыны оҥорор уонна онтунан киэн туттар. Оҕону кыра эрдэҕиттэн, детсадка сылдьар кэмиттэн саҕалаан бэйэтэ бэйэтин билинэн сылдьарын ситиһии, кини сотору кэминэн, көрдөнүллэр быраабыла быһыытынан, бэйэтэ сылдьа үөрэнэрин көҕүлүүр. Оҕоҕо итинник сыаллары туруортаан истэххэ, кини олору ситиһээри олус диэн кыһанар, араас суол быраабылаларын үчүгэйдик үөрэтэр уонна этиллибит бириэмэттэн хойутаабат буоларга бэйэтэ үөрэнэн иһэр. Маннык үөрэтиигэ киниттэн: «Улахан киһи бэйэтин хонтуруоллана сылдьар»,- диэн этиини билэрэ эрэ көрдөнүллэр.
Элбэҕи билиигэ-көрүүгэ дьулуһуу уонна эт-хаан өттүнэн эрчиллии түргэнник улахан киһи буола сатааһыны кытта дьүөрэлэстэхтэринэ эдэр киһи ситиһиигэ дьулуура ордук күүһүрэр. Кини улахан киһи курдук билиилээх буолаары уонна барыны-бары сатаары ордук кыһанан үөрэҕинэн дьарыктанар. Итиннэ эбии улахан дьон туһанар көҥүллэригэр кыттыһаары кинилэр курдук буола охсорго дьулуһар. Бу кэмҥэ үөрэтиини чиҥэтэн биэрэргэ: «Эн улахан киһи курдук буолан иһэҕин»,- диэн бигэргэтии үөрэнии сөптөөхтүк баран иһэрин хааччыйар.
Өсөһүннэрэн үөрэтии киһи бэйэтин Айылҕаттан айыллыбыт аналын толоруутугар ураты сөп түбэһэр. Маннык үөрэтии оҕо улаатан иһэр көрдөбүллэриттэн кыратык эрдэлээн истэҕинэ ордук иннин диэки тардыһыннарар күүстээх, оннук баҕа санаалары үөскэтэр. Улаатан иһэр уолаттар эбэтэр кыргыттар кыратык бэйэ-бэйэлэригэр тардыһыылара биллэн эрдэҕинэ, кэргэннии дьон олохторун туһунан үөрэҕи баһылаабытынан бараллар. Бу кэмҥэ дьиэҕэ-уокка уонна хаһаайыстыбаҕа сыһыаннаах үөрэҕи эдэрдэр ордук түргэнник баһылыыллар. Маннык улаатан иһэр эт-хаан көрдөбүлүн кытта кэргэннии буоларга үөрэнии эмиэ сөп түбэстэхтэринэ, билии ордук дириҥник иҥэрэ бэлиэтэнэр.
Итинтэн салгыы эдэр киһи олоҕор кэргэн ылан дуу, эргэ тахсан дуу дьиэ-уот тэринии сыала кэлэр. Эдэр дьоҥҥо бу сыалларын ситиһэллэригэр кыахтара уонна баҕа санаалара быдан элбэх буолар. Кыра эрдэҕиттэн үлэни-хамнаһы кыайа, туруоруммут сыалын ситиһэргэ үөрэммит эдэр киһи кэргэннээх буолуу элбэх ураты көрдөбүллэрин улаханнык ыарырҕаппакка эрэ ситиһэригэр толору кыахтаах буолар.
Айылҕа сокуонун быһыытынан киһи олоҕун бастакы кэрдиис кэмэ, оҕо сааһын кэмэ, ити курдук киһи буолууну баһылаан ыал ийэтинэн эбэтэр аҕатынан буолуунан түмүктэнэр. Эдэр киһини маннык бэйэтин айылҕаттан сайдыытыттан хойутаппакка эрэ үөрэтии, үөрэх ордук үрдүк кирбиилэрин ситиһэригэр кыаҕы биэриэҕэ уонна кини бэйэтин өйө-санаата олохтоох, туруктаах буолар. Кини эдэр эрдэҕиттэн, атын ким даҕаны көрөрүгэр-истэригэр наадыйбат, бэйэтин бэйэтэ сөптөөхтүк быһаарынан киһи быһыылаахтык сылдьар, олоҕун олорор, үөрэҕи-сайдыыны ситиһиигэ, үлэни-хамнаһы кыайыыга дьулуурдаах буола иитиллэн тахсарыгар олук ууруллар.
Олоххо иннин, сайдыы, тупсуу диэки тардыһыылаах санаалаах эдэрдэри иитиигэ, үөрэтиигэ сахалар өсөһүннэрэн үөрэтэр ньымалара ордук улаханнык туһалыыр. (1,14).
Туһаныллыбыт литература..
1. "Киин куорат" хаһыат. 14.11.2003.<|endoftext|>
Үтүгүннэрэн үөрэтии
Сахалар оҕо кыра эрдэҕинэ олус сөбүлээн үөрэтэр ньымаларынан үтүгүннэрэн үөрэтиилэрэ буолар. Бу ньыма улахан уратылааҕа биллибэт, боростуой, судургу. Арай үөрэтэр киһи оҕону батыһыннара сылдьара уонна сорох уустук түгэннэргэ «мин курдук оҥор» диэн хайдах оҥорулларын көрдөрөн биэрэринэн эрэ уратыланар. Сахалар бу ньыманы туспа арааран билэр этиилэринэн «Сүрэҕэ суох киһи оҕото сүрэҕэ суох буолар» уонна «Үлэһит киһи оҕото үлэһит буолар» диэн этиилэр бааллар. Итини тэҥэ атын омуктар «Яблоко от яблони далеко не падает» диэн өстөрүн хоһооно бу үтүгүннэрэн үөрэтии, киһи сайдыытыгар олох кыра эрдэҕиттэн олус дириҥник дьайарын бэлиэтиир.
Оҕоҕо бэйэтин толкуйдуур өйө киирэ илигинэ иҥэриммит өйдөбүллэрэ, кыра эрдэҕинэ үтүктэн үөрэммит үөрэҕэ ийэ кутугар иҥэр буолан ордук кытаанахтык өйдөнөллөр. Киһи өйүн-санаатын оҥкулун ити өйдөбүллэр оҥороллор. Кыра оҕо ону-маны оҥоро үөрэнэн туһа киһитэ буолуута, кини дьоҥҥо туһалаах дьарыктарынан бэйэтэ сөбүлээн дьарыктанар кыахтанарыгар тириэрдэр.
Үтүктэ үөрэнии, мин курдук буол, мин оҥорорум курдук оҥор диэн этиигэ олоҕурар. Оҕо кыра эрдэҕиттэн төрөппүттэрин көрөн кинилэр хайдах оҥороллор даҕаны соннук оҥорорго үтүктэн үөрэнэн иһэр. Оҕо улаатан иһэн арыычча улахан оҕолору ордук үтүктэр, онтон улаатан иһэн төрөппүттэрин көрөн, кинилэри үтүктэ үөрэнэр. Оҕо улахан киһини оннооҕор хайдах саҥарарын уонна туттунарын кытта үүт-үкчү үтүктэр түбэлтэлэрэ элбэхтэр. Кыра оҕо кырдьаҕас эбэтин үтүктэн: «Айыы-айа, аа...» -диэн баран иҥнэҥнээн кэбистэҕинэ, хайа да артыыстартан итэҕэһэ суох үүт-үкчүтүк тахсар.
Оҕо улаатан бэйэтин толкуйдуур өйө киириэр диэри куруук үтүктэн үөрэнэн иһэр. Кыра оҕолоох ыал бырааһынньыкка арыгы иһээри үрүүмкэлэри охсуһуннарбыттарын кэнниттэн, кыра оҕолор бэйэлэрэ муһуннахтарына үрүүмкэлэри охсуһуннара оонньууллара ордук тахсыылаах буолар. Табаахсыт эбэлэрин үтүктэн, сотору-сотору табаах тарда, буруолата оонньууллара элбиир. Бу үөрэх ордук куһаҕан өрүтүнэн, аны табаах куһаҕан диэтэххинэ, үчүгэй, минньигэс баҕайытык табаах тардан унаарытар эбэни бэйэтин куһаҕан диэбиккэ тэҥнэнэн, букатын даҕаны улахан буккуллууну таһаарар. Оҕоҕо улахан аптарытыаттаах төрөппүттэр ханнык баҕарар холобурдара киниэхэ букатын кытаанахтык иҥэн иһэр чиҥ өйдөбүллэргэ кубулуйаллар.
Кэнники кэмҥэ сахаларга үтүктэн үөрэтии мөлтөөбүтүн биир биричиинэтинэн уол оҕолор үөрэҕи ылыылара аҕыйаабытын ааҕыллар. Дьахтар учууталлар бэйэлэрин холобурдарынан кыргыттары ордук үөрэххэ ыҥыраллар, угуйаллар, онтон эр дьон учууталлар аҕыйахтара уолаттары үөрэхтэн төттөрү анньар. Ханнык баҕарар уол оҕо баар суох баҕа санаатынан улахан киһи, ордук чугастыы аҕатын курдук буолуу буолар. Эр киһи учуутал бэйэтин киһилии хаачыстыбаларын уолаттарга көрдөрөн, куруук мин курдук буолуҥ диэн ыҥыра-угуйа сылдьара, уолаттары үөрэтиигэ ураты туһалаах.
Оҕону бэйэ хайдах улаатан иһэн иитиллибитин курдук иитии-үөрэтии бэйэҥ хайдах киһигиний даҕаны, соннук киһини иитэн-үөрэтэн, өйүн-санаатын чочуйан оҥорон улаатыннарар.
Билиҥҥи кырдьаҕас, сэрии, сут дьылларын саҕана улааппыт дьон, оччотооҕу ыарахан кэмнэри билбиттэриттэн ураты аһыныгас, сымнаҕас майгылаахтар. Кинилэр «социализм» сыыһа үөрэҕэр өйөнөн хааланнар, бэйэлэрин оҕолорун бэйэлэрэ үлэлээн-хамсаан иитиллибиттэринээҕэр быдан сымнаҕастык, атаахтык үөрэтэн кэбиспиттэрэ, билигин кэлэн сиэннэрэ, сынньалаҥнык дьаарбайа кэриэтэ сылдьалларын ордук сөбүлүүллэр, кыайа-хото, ыарахан үлэни үлэлиэхтэрин баҕарбаттар.
Оҕо ытыһын таһынар буолуоҕуттан туһалааҕы оҥорорго үөрэммитинэн барар. Хааман бараат ону-маны аҕалан биэрэ үөрэнэн туһа киһитэ буолар. Биирдэ көрдөрөн биэрдэххэ, үтүктэн оҥорбутунан, сатаабатар даҕаны ылсыбытынан барар. Бэйэтэ кыайар өрүттэрин элбэх этиитэ суох оҥоро сылдьар буоларга сотору үөрэнэр. Оҕо кыра эрдэҕинэ үтүктэн үөрэнэр күүһэ олус улахан. Оҕо атаҕар туран хаамара үтүктэн үөрэниитин бэлиэтэ. Тугу барытын үтүктэн иһэр. Оҕону үөрэтиигэ бу кэми аһарбакка эрэ таба туһаннахха, бэрээдэккэ үөрэтиини аан бастакынан саҕалаатахха киһи буолууну баһылыыра түргэтиир.
Эдэр киһи ханнык баҕарар үөрэҕи бэйэтин кэмэ кэлэн истэҕинэ ордук ылынымтыа. Маннык кэмҥэ кини туһааннаах билиини билиэн-көрүөн баҕата күүһүрэн кэлэр. Сайдыыны-үүнүүнү ситиһээри батыһар, үтүктэр дьоно эмиэ уларыйан биэрэн иһиэхтээхтэр. Үтүктэн үөрэниигэ үөрэтээччи киһи киһилии хаачыстыбалара ордук улахан оруолу ылаллар. Маннык киһилии майгыга-сиэргэ үөрэнии ураты уһун буолара бэлиэтэнэр. Сахалар былыргы өстөрүн хоһооно: «Кырдьаҕаһы хааһахха хаалаан сылдьан үөрэнэ сырыт» диэн этэрэ, киһиттэн киһилии хаачыстыбаҕа үөрэнэргэ аналлаах. Киһи кырдьан истэҕин аайытын майгына-сигилитэ, этин-сиинин туруга эмиэ уларыйан иһэрин уонна оннук уларыйыыны бэйэтэ билэр киһиттэн, кырдьаҕас киһиттэн үтүктэн үөрэнэн иһиитэ ордук туһалаах буолуохтааҕын бэлиэтиир.
Киһи олоҕун сорох өрүттэригэр үтүктүү үөрэҕэ кэмнээх кэрдиистээх буолуохтааҕа биллэр. Үтүктэн үөрэнии бүтүүтүн бэлиэтинэн үөрэнээччи үөрэтэр, батыһар киһитин кытта үөрэҕэ-билиитэ уонна өйө-санаата тэҥнэһиитэ буолар. Үөрэтээччиттэн салгыы туох даҕаны туһалаах үөрэх кэлбэт буоллаҕына, үтүктэн үөрэнии тохтууругар тиийэр. Онтон салгыы атын, киһиэхэ бэйэтигэр тугу эмэни туһалааҕы биэрэр дьону үтүктэн көрүү, кинилэртэн үөрэҕи ылыы саҕаланар.
Төрөппүт эбэтэр учуутал бэйэтин холобурунан, үлэлээн көрдөрүүтүнэн оҕолору үөрэтэрэ ордук тиийимтиэ буоларын уоппуттаах учуутал К.С.Чиряев бэйэтин ахтыыларыгар бэлиэтиир. Кини уолаттарын кытта тыаҕа мас эрбээбиттэрин уонна ол мастарын кыһын тиэйэн киллэрбиттэрэ элбэх буолбутуттан оҕолор үөрбүттэрин ахтар. Үлэни-хамнаһы таһаарыылаахтык, кыайа-хото үлэлээн көрдөрүү оҕолору үөрэтэр күүһэ ордук улахан буолар.
Дьон-норуот олоҕо үчүгэй уонна куһаҕан өрүттэрдээҕиттэн, барыны барытын үтүктүү үчүгэй быһыыга тиэрдибэтэ биллэр. Оҕо аан маҥнай үтүктэн үөрэниитигэр төрөппүттэр ылар оруоллара ордук үрдээн биэрэр. Манна хара маҥнайгыттан, оҕо кыра эрдэҕиттэн, төрөппүттэрэ: «Бу үчүгэй» эбэтэр «Бу куһаҕан» диэн үөрэтиилэрэ, оҕолорун өйүн-санаатын төрүттүүрүн бэлиэтиир. Төрөппүттэр бэйэлэрин быһыылара-туттуулара оҕолоругар үтүктэн үөрэниитин күүһүнэн бэриллэн иһэллэрин билэллэр, кинилэр киһилии дьон буолан тахсалларын туһугар, аан маҥнай бэйэлэрин көрүнэн, кыахтара баарынан тупсарыналлар. Бэйэ хайдаҕый да, оҕолор эһиги курдук өйдөөх-санаалаах дьон буолан тахсыахтара диэн былыргылар үөрэхтэрэ бэлиэтиирэ хаһан да уларыйбат.
Оҕо ийэтэ уонна аҕата баар буоллахтарына кинилэри үтүктэн үөрэниитэ “Туох барыта икки өрүттээх” диэн этиигэ сөп түбэһэр. Дьахтар уонна эр киһи тус-туспа көрдөбүллэрин оҕо билэр буолуута, өйө-санаата туруктаахтык сайдыыта икки төрөппүтэ баар буоллахтарына эрэ кыаллар.
Үтүгүннэрэн үөрэтии сүрүн быһаарыытынан «Төрүт уус ыал оҕото» диэн быһаарыы буолар. Бу быһаарыы бэйэлэрэ үлэһит төрөппүттэр оҕолорун кыра эрдэҕиттэн батыһыннара сылдьан үлэҕэ-хамнаска үөрэтэллэригэр олоҕурар. (1,14).
Туһаныллыбыт литература..
1. "Киин куорат" хаһыат. 14.11.2003.<|endoftext|>
Киһи уҥуоҕа
Киһи уҥуоҕун эргиирэ диэн уҥуоҕун тутуута ааттанар. Киһи уҥуоҕун араас кыыллар уонна сүөһүлэр тэпсэллэриттэн, буорун ыһалларыттан харыстыыр, көмүскүүр аналлаах оҥоруута барыта манна киирсэллэр.
Сахалар өйдөбүллэринэн өлбүт киһи уҥуоҕун эргиирин үс сыл иһинэн оҥоруллар. Ити кэм иһинэн кыайан оҥорбокко хааллахха, оҥорбот ордук.
Бачча уһун кэм, үс сыл устата ытыктыыр, убаастыыр киһи хайдах баҕарар хамсанан бэйэтин кыаҕар сөп түбэһэр эргиири оҥоруон сөп. Олус уһуннук умнан баран өйдөөн, санаан кэлии төттөрү буолан хомолтону үөскэтэр. «Эрэннэрбити үс сыл кэтэһэллэр» диэн этии итини эмиэ бигэргэтэр курдук куруук туттуллар. Кырдьаҕастар ити кэмтэн уһаан баран эргиири оҥордоххо атын киһиэхэ аналлаах эргиир буолан тахсар диэн этэллэр.
Биир киһи уҥуоҕа биир эргиирдээх, ол эргиирэ үс сыл иһинэн оҥоруллан бүтүөхтээх диэн кырдьаҕастар өйдөбүллэрэ өбүгэлэр үөрэхтэриттэн тирэх ылар. Сир үрдүгэр олус уһуннук олорбут омуктар олохторун үөрэхтэрэ өс хоһоонноро эбэтэр сомоҕо домох этиигэ кубулуйаннар эдэр көлүөнэлэригэр бэриллэн иһэллэр.
«Эрэннэрбити тоҕо үс сыл күүтүллэр» диэн этии сахалар өлбүт киһи эргиирин үс сыл иһинэн оҥорбокко хааллахха кэлин, хойутаан оҥорбот ордук диэн этэллэрэ быһаарыы буолар. Бу этиини өссө чуолкайдык үс сыл кэнниттэн эргиири оҥордоххо атын киһи эргиирэ буолар диэн быһаараллар, хайа эрэ атын киһи өлүүтүгэр тириэрдиэн сөп.
Сахалар киһи уҥуоҕун үс сыл кэнниттэн саҥалыы оҥорору сөбүлээбэттэр. Хайа эрэ аймаххыттан киһи өлүүтэ тахсыа диэн сэрэнэллэр. Кыргыттар ийэлэрин уҥуоҕун сыл аайы саҥалыы кырааскалаабыттарыгар аймахтарыттан дьон өлүтэлээбиттэр.
Былыргы сахалар өйдөбүллэринэн өлбүт киһи уҥуоҕун тутуу үс сыл иһинэн оҥоруллан бүтэр. Өлбүт киһи кута нөҥүө сылыгар өлбүт күнүгэр чугаһаан кэлэн уҥуоҕун оҥоруутун көрөн-истэн барар үһү. Онтон кэлин сылларыгар кини кута эмиэ ити кэмҥэ, өлбүт күнүгэр кэлэн чугаһаан, чуҥнаан ааһар дииллэр. Ити кэмҥэ кини кута чугаһаан кэлбитэ чугас дьонун түүллэригэр сороҕор киирэн биллэн ааһар. Үһүс сылын кэнниттэн киһи кута ыраатан, тэйэн, чиҥэ суох буоллаҕына ыһыллан уҥуоҕар биллэ сылдьара олох аҕыйыыр диэн ааҕаллар. Бу быһаарыы киһи эргиирин үс сыл иһинэн оҥорор ордук диэн этиини эбии чуолкайдаан биэрэр.
Киһи кута-сүрэ өлбүт күнүгэр уҥуоҕар, олорбут, сылдьыбыт сирдэригэр чугаһыырын билэннэр сахалар былыргыттан өлбүт киһилэрин бэйэлэрин дьиэлэригэр олорон эрэ өлбүт күнүгэр ас астаан, ахтан ааһаллар. Сахаларга «Өлбүтү кытта өлүмүөххэ» диэн этии тыыннаах уонна өлбүт дьон икки ардыларыгар туспа, ураты сыһыан баар буолуохтааҕын быһаарар этии баар. Ити этии өлбүт уонна тыыннаах сылдьар дьон олохторо кыайан бииргэ барбаттарын быһаарар, ол аата кинилэр салгыы олохторо тус-туһунан суолунан сайдан бараллар, өлбүт киһи өйө-санаата айыы буолан Үөһээ дойдуга барар, онтон тыыннаах, инчэҕэй эттээх-сииннээх киһи Орто дойдутугар бэйэтинэн, киһи буолан олорон хаалар. Тыыннаах, эттээх-сииннээх эрэ киһи Орто дойдуга олорор, онтон Үөһээ дойдуга сылдьар айыы, кут этэ-сиинэ суох сылдьаллар.
Өлбүт киһиттэн өйө-санаата, куттара көтөн баралларын саха дьоно былыргыттан билэллэр. Киһи өлбүтүн кэннэ аҥардас этэ-сиинэ ордон хаалбыта Айылҕаҕа төннөн иһэрэ эрэйиллэр. Олох былыргы кэмҥэ сахаларга өлбүт киһини уматан кэбиһэр үгэс баара эт-сиин уларыйан Айылҕаҕа төннүүтүн ситиһиини кытта быһаччы сибээстээх.
Үчүгэйдик саныыр киһилэрин уҥуоҕун, өйдөбүнньүк пааматынньыгын туруоран, эргиирин бөҕө-таҕа гына оҥорон кэбиһэргэ үс сыл диэн син сөптөөх бириэмэ буолар. Ити кэмтэн уһатан баран эбии-сабыы оҥордоххо киһи бэйэтэ хомойор, хоргутар. Аһара эрэнэн кэтэспит киһи төһө эмэ кэм устата кэтэһэн көрөн баран, хоргутан, хомойон үчүгэйи баҕарар санаата сойон, кэхтэн хаалар кэмэ тиийэн кэлэр. Үчүгэй санаа уларыйан куһаҕан санааҕа кубулуйан хаалыыта кэлэр көлүөнэлэргэ сабыдыаллаах буолуон сөп. Былыргылар үчүгэй санаа куһаҕаҥҥа уларыйар кэмэ хаһан кэлэрин билэллэрин бэлиэтинэн «Эрэннэрбити үс сыл кэтэһэллэр» диэн этиилэрэ буолар.
Былыргы дьон хас эмэ үйэлэр анараа өттүгэр оҥортообут ампаардаах киһилэрин уҥуохтара билигин да тураллар. Арай баҕаналара эрэ эмэх буолан охтоннор, эргиирдэрэ алдьаналлар.
Улаханнык ытыктыыр киһилэрин уҥуоҕун билигин даҕаны уһун үйэлэргэ туох да буолбакка турар гына оҥороллор. Уһун үйэлээх матырыйааллартан таастан, бетонтан оҥоруллубут киһи уҥуохтара тыһыынчанан сылга туруохтарын сөп.
Саха дьоно былыр-былыргыттан ытыктыыр киһилэрин көмүс уҥуоҕун мэҥэ тааһын үс сылы аһарбакка эрэ, уһун үйэлээх матырыйааллартан бөҕө-таҕа, хамсаабат гына оҥорон, кэлэр көлүөнэлэрэ көрө сылдьалларыгар анаан туруоран кэбиһэллэр.
«Киһи уҥуоҕа иччилээх» диэн этэллэр. Көмүллүбүт киһи буор кута уҥуоҕар хаалар буолуон сөп. Улахан кыахтаах, күүстээх ойууннар, удаҕаттар буор куттара бэйэлэрин уҥуохтарын харыстыылларын саха дьоно билэллэр. (1,147). Итини тэҥэ олох араас уустуктарыгар түбэһэн онно-манна өлөн хаалан кыайан көмүллүбэккэ, хараллыбакка хаалбыт өлүктэр иччилээх буолалларын сахалар билэллэр.
Киһи уҥуоҕун ытыктаабат буолуу, үрэйии, алдьатыы кини аймахтарын, баар дьонун эмиэ ытыктаабат буолууга тэҥнэнэр олус куһаҕан быһыы, хара айыы буолар.
«Kырдьаҕас киһини ытыктаабат буоллаххына, бэйэҥ кырыйдаххына оҕоҥ эйигин ытыктыа суоҕа» дииллэр сахалар. Бу этии эмиэ оҕону үөрэтиигэ төрөппүт өйө-санаата, туттар быһыыта ылар оруола, оҕо төрөппүтүн көрөн үтүктэн үөрэнэрэ олус улаханын быһаарар.
Ити курдук саха дьонун хас биирдии этиилэрэ олус уһун олохторун уопутуттан үөскээбиттэр уонна дириҥ суолталаах өй-санаа быһаарыыларыгар сөп түбэһэр өйдөбүллээхтэр. Былыргылар туһалаах этиилэрин тутуһар, толорор буолуу үрүҥ айыылартан ылынар билиилэр буолаллар. Былыргылар араас элбэх билиилэриттэн үчүгэйин, үрүҥүн, билиҥҥи олоххо туһалааҕын талан ылан олоххо туһаныыны Үрүҥ айыы итэҕэлэ оҥорор. (2,16).
Туһаныллыбыт литература..
1. С.К.Захаров - Сиэллээх. Эн сүүс сааскар диэри олоруоҥ! Ахтыы сэһэннэр, кэпсээннэр.- Дьокуускай: Бичик, 2000.- 192 с.
2. "Туймаада" хаһыат. №324. 29.09.2016.<|endoftext|>
Таҥара үөрэҕэ-сахалар үөрэхтэрэ
Сахалар таҥара туһунан олус былыргы кэмнэртэн ыла билиилээхтэр. Сахалар таҥараҕа сүгүрүйэллэрин сурукка Я.Линденау 1742 сыллаахха киллэрбит. Таҥара туһунан былыргы этиигэ “Былыттаах таҥараҕа быктарбакка, халлааннаах таҥараҕа харахтаппакка” диэн этии киирсэр. Бу этии тугу эрэ кистээн, атын дьоҥҥо биллэрбэккэ оҥорууну биллэрэрин тэҥэ оҕону иитии хайдах барыахтааҕын быһаарар. Былыр сахалар оҕолорун “Хара харахтаахха көрдөрбөккө” эрэ иитэллэрэ, үөрэтэллэрэ.
Олус былыргы кэмнэргэ Сибииргэ “тенгрианство” диэн өй-санаа үөрэҕэ баар эбитин туһунан элбэхтик суруйаллар. “Тенгрианство” диэн тыл сахалыы таҥара диэн тылтан үөскээбитин дорҕооннорун сөп түбэһиилэрэ бигэргэтэрин тэҥэ, сахалар киһи буолуу үөрэхтэрэ оҕо улахан киһини үтүктэн үөрэнэриттэн тутулуктааҕа таҥара үөрэҕин төрүттээбит. Таҥара диэн сахалыы тылы тупсара сатаан, нууччалыыга кубулутан “тенгрианство” диэн ааттаабыттар.
Сахалар өй-санаа үөрэхтэрин чинчийии былыргы сахалар билиилэрэ, этиилэрэ таҥара үөрэҕиттэн төрүттээхтэрин бигэргэтэллэр. Ол курдук киһи диэн киһини бэлиэтиир тыл өй-санаа сайдыытын, тупсуутун бэлиэтиирин уонна иккис өрүтэ сүөһү диэн, өй-санаа ситэ тиийбэтин биллэрэрин олус былыргы кэмнэргэ арыйан тылларыгар киллэрэннэр туһаммыттар. Бу тыллар киһи өйө-санаата сүөһү таһымыттан сайдан, тупсан киһи буолууну ситиспитин биллэрэллэр.
Киһи өйүн-санаатын төрүттэрин быһаарыы таҥара үөрэҕин үөскэтэр. Сахаларга киһи буолуу диэн этии оҕо улаатан өйө-санаата ситэн тугу барытын улахан киһи оҥорорун курдук оҥорорго үөрэниитэ, киһи курдук быһыыланыыта ааттанар. Бу үөрэх сахалар таҥараларын үөрэҕин төрүтэ буоларын киһи уонна сүөһү диэн өй-санаа сайдыытын быһаарар тыллар бааллара бигэргэтэр.
Өй-санаа, таҥара үөрэҕэ кэлин түөрт үйэ устата нууччалар кэлии үөрэхтэрин кытта буккуллан хаалбыт курдугун да иһин бу үөрэх олус былыргыта, нууччалар кэлиэхтэрин быдан инниттэн баара, тылга иҥэн сылдьара биллэр. Сахалыы киһи уонна сүөһү диэн тыллар нууччалар кэлиэхтэрин былан инниттэн бааллара саарбахтаммат. Бары өй-санаа үөрэхтэрин холбуу ылан таҥара диэн сахалыы ааттаабыттара бу үөрэх бастаан иһэрин биллэрэр.
Нууччалар православнай таҥараларын бэйэлэрэ “бог” диэн ааттыыллар, “бог” үөрэҕэ диэн тарҕаталлар. Таҥара үөрэҕин сахалар нууччалартан ылыммыттара эбитэ буоллар өй-санаа үөрэҕин “бог үөрэҕэ” диэн ааттаабыт буолуо этилэр. Ону баара сахалар бэйэлэрин таҥараларын үөрэхтэрэ баһыйан таҥара диэн нууччалар үөрэхтэрин кытта холбуу ааттаабыттар. Ол барыта хайа баҕарар итэҕэл оҕону иитии, үөрэтии хайысхатын тутуһар өрүттэрэ хайа баҕарар омуктарга биир хайысхалаахтарыттан, өйдөбүллээхтэриттэн биирдик таҥара диэн ааттаммыттар.
Өй-санаа үөрэҕэ таҥара диэн ааттаммыт. Нууччалар аан бастаан кэлиилэригэр өй-санаа үөрэхтэрин сахаларга тарҕаталларыгар “бог” диэн ааттаан диэн этэ, үөрэтэ сатаабыттара биллэр. Ол курдук саха киһитэ Буох Диэхсин диэн ааттаах киһи баара сурукка киирбит. Кини элбэхтэ “буох диэҥ” диэн этэ сатаабытын иһин бэйэтигэр хос аат оҥорон иҥэрэн биэрбиттэрэ сурукка киирбит.
Таҥара үөрэҕэ диэн сахалар төрүт үөрэхтэрэ. Оҕо өйүн-санаатын үгэстэри үөскэтэн сайыннарар, киһи быһыылаах буолууга иитэр үөрэх таҥара үөрэҕэ буолар.
Таҥ, таҥар, таҥара диэн тыллар сахалар төрүт тыллара. Өй-санаа үөрэҕэр үгэстэр тус-туспа сылдьаллара дакаастанар. Өй-санаа мунньуллар, таҥыллар, эбиллэр диэн этиллэрэ таҥара үөрэҕин үөскэппит уонна өй-санаа мунньулларыгар, таҥылларыгар сөп түбэһэр.
Таҥара үөрэҕин сүрүн тутаах салаатынан киһи буолуу үөрэҕэ буолар. Оҕо кыра эрдэҕиттэн иитиллэн, улахан киһини үтүктэн үөрэнэн, үчүгэй үгэстэри үөскэтинэн өйө-санаата сайыннаҕына, сыыһа-халты туттубат буола үөрэннэҕинэ, киһи буолууну ситистэҕинэ эрэ киһи быһыылаахтык олоҕун олороро табылларын таҥара үөрэҕэ биллэрэр.
Киһи буолуу үөрэҕэ сахалар төрүт үөрэхтэрэ. Бу үөрэх уратыта киһи уонна сүөһү диэн тылларга иҥэн сылдьара “Туох барыта икки өрүттээх” диэн этиинэн быһаарыллар. Оҕо кыра эрдэҕиттэн иитиллэн, үөрэнэн киһи буолууну баһылыыра кыаллар. Өйө-санаата кыра эрдэҕинэ сүөһү таһымыттан киһи буолууга тиийэ сайдар, тупсар.
Киһи буолууну кыайан ситиспэтэх киһи курдуктар сүөһү диэн ааттаналлар. Өйдөрө-санаалара киһи өйүгэр-санаатыгар ханан эрэ тиийбэттэрин, сыыһа-халты туттуналлара элбэҕин биллэрэллэр. Итирбит киһи сүөһү курдук буолар, быстахтык быһыыланар, өйө-санаата киһи таһымыгар тиийбэт буолан ылар.
Киһи буолуу үөрэҕэ хаһан үөскээбитин билэргэ киһи уонна сүөһү диэн майгы уратыларын быһаарар тыллар хаһан үөскээбиттэрин биллэххэ быһаарыы кыаллар. Киһи уонна сүөһү диэн тыллар хаһан үөскээбиттэрэ биллибэт былыргы. Сомоготто өссө былыргы диэн этэр. Нууччалар кэлиэхтэрин быдан инниттэн баар тылларын билигин бары билинэллэр. Оҕо өйө-санаата сайдан киһилии быһыыланар буоллаҕына эрэ киһи буолууну ситиһэрин сахалыы өй-санаа, таҥара үөрэҕэ тутуһар.
Санаа олус кыра. Сотору умнуллан хаалыан сөп. Онтон киһи элбэхтэ биири санаатаҕына ол санаата күүһүрэн, кэлин үгэскэ кубулуйдаҕына, умнуллубат буола чиҥиир, дириҥиир, бэйэтин салайар кыахтанар. Киһи санаабыт санаатын илэтигэр оҥорон кэбиһиэн сөп кэмэ тиийэн кэлэр.
Таҥара үөрэҕэ дьоҥҥо олус туһалаах, үчүгэй үгэстэри үөскэтэн, өйү-санааны дьаарыстаан, үчүгэй санаалары элбэтэн биэриигэ туһалаах. Куһаҕан санаалары умнууну, ыраастаныыны уонна өйө-санаата үчүгэй санааларынан туоларын ситиһиини хас биирдии киһи туһанар. Үчүгэй үгэстэрдээх киһи үчүгэй быһыылары оҥороро элбиирин таҥара үөрэҕэ ситиһэр.
Таҥара диэн үгэс буолбут өй-санаа буолар. Үтүөҕэ ыҥырар баҕа санааны үгэс оҥостуннахха таҥаралаах дьон буолуллар. Хас биирдии төрөппүт оҕото бэрээдэктээх, үчүгэй киһи буола улаатыан баҕара саныырыттан үгүгэй үгэстэри иҥэрэ сатыыра таҥара үөрэҕэр киирсэр.
Таҥара үөрэҕэ диэн сахалар өй-санаа үөрэхтэрэ буолар уонна төрөппүттэр бэйэлэрэ да билбэттэринэн, тугу барытын мин оҥорорум курдук оҥор диэн бэйэлэрин үтүгүннэрэн, батыһыннаран оҕолорун иитиигэ, үлэҕэ-хамнаска үөрэтиигэ туһана сылдьаллар. (1,15).
Туһаныллыбыт литература..
1. "Туймаада" хаһыат. №325. 6.10.2016.<|endoftext|>
Дьон кырыга улаатта
Улахан кырыктаах Аан дойду иккис сэриитин кэнниттэн дьоҥҥо барыларыгар сэриини утарар санаа киирбититтэн, дьон өйө-санаата сайдыбытыттан кэлин кэмҥэ улахан сэрии буола илик. Сайдыылаах дойдулар улахан алдьатыылаах атомнай буомбалары оҥостубуттара дойдулар икки ардыларыгар тэҥнэһиини олохтуурунан улахан сэрии буоларыттан бары тардыналлар, сэрэнэллэр.
Эйэлээх кэмҥэ үөскээбит эдэрдэр сэрии ыар кэмин билбэттэр, кыайбыттар кэпсээннэриттэн кыайыыны, хотууну эрэ истэллэрэ, аны баҕа санаалара туолуутугар итэҕэстийиини, кыайыыга кыттыспаттарын үөскэтэр буолла. Кырдьаҕас сэрии бэтэрээннэрэ ытыктабылга, бочуокка сылдьыылара эдэрдэр баҕа санаалара биир өрүтүнэн туолбатыгар, кыайан бэтэрээн буолбаттарыгар тириэрдэр. Дойдуларга араас былыргы сэриилэри үтүктэн оонньооһуннар сайдыылара уонна олорго эдэрдэр кыттыһыылара итини бигэргэтэр.
Олох тупсан бары-барыта баар, дэлэй буолуута оҕону иитиигэ уратыны, атаахтатыыны, бэлэмҥэ үөрэтиини киллэрэр. Аныгы төрөппүттэр сэбиэскэй былаас саҕанааҕы “Барыта оҕо туһугар” диэн сыыһа хайысхалаах ыҥырыыны тутуһалларыттан оҕону аһара маанылыылларыттан, бэлэмҥэ үөрэтэллэриттэн атаахтык иитэллэрэ элбээтэ.
Саха дьонун олохторун үөрэҕэр «Оҕону атаахтатыма», “Атаах оҕо өйө-санаата түктэри” диэн этиилэр бааллар. Бу этиилэр дириҥ суолталарын кут-сүр үөрэҕэ дакаастаан, оҕо ийэ кута кыра, өссө бэйэтэ өйдөөбөт кэмиттэн иитиллэрин дьоҥҥо тириэрдэр. Атаах буола улааппыт оҕо өйө-санаата туруга, тулуура суох буола улаатара оҥорор быһыыларын кыайан хонтуруолламматын үөскэтэрэ сыыһа-халты, аһара туттунуулары элбэҕи оҥороругар тириэрдиэн сөп. Сахалар өй-санаа үөрэхтэрэ “Атаах оҕо өйө-санаата түктэри” диэн этиини тутуһарга ыҥырар. Маннык иитиилээх киһи кыыһырдаҕына, абардаҕына, итирдэҕинэ букатын даҕаны киһи быһыытын умнуон сөбө төрөппүттэр оҕону кыра эрдэҕинэ иитиигэ сэрэхтээх, кут-сүр үөрэҕэ этэрин тутуһар буолууларын үөскэтэр.
Оҕону кыра эрдэҕиттэн ийэ кутун ииппэттэн, бэрээдэккэ үөрэппэттэн аһара бара сылдьар, бас-баттах иитиилээх эдэрдэр билигин элбээтилэр. Урут Л.Н.Гумилев суруйбут «пассионарнай» диэн ааттаабыт, бас-баттах иитиилээх дьон биһиэхэ эмиэ баар буоллулар. Бу дьону билигин мамбеттар, маргиналлар, “трудные подростки” диэн туората сатыыллар эрээри, элбээн иһэллэр.
Оҕолор охсусталлар эрэ, кыайбыт кырбыырын ааһан, хам тэпсэр. Бэйэлэрин туттунан, тохтотунар күүстэрэ суох эдэрдэр кыра аайыттан сылтахтанан охсуһа-этиһэ сатыыллара элбээтэ. Былыргы сахалар «Эстээри гыммыт ыал сүөһүтэ харсыык буолар» диэн этиилэрэ быһаччы дакаастанар кэмэ биһиэхэ тиийэн кэлбит.
Дьону кырбааһын, хаан-сиин оҥоруу, араастаан ыйааһын, өлөрүү бары тэлэбиисэр каналларынан харыыта суох көрдөрүллэ тураллар. Төйөн түһүү кэнниттэн туох да буолбакка, бастарын хамсатан кэбиһэн баран ойон туран салгыы охсуһан бара турар киинэ «супер» геройдара олус элбээтилэр. Кинилэри үтүктэн киһини төйүөр, хамсаабат буолуор диэри кырбааһыны эдэрдэр оҥороллоро элбээтэ.
Дьон кырыга улаатыыта аҥардастыы Россияҕа эрэ буолбатах. Атын сайдыылаахпыт диэн ааттанар Европа дойдуларыгар тус-туспа хайдыһан баран охсуһуулар эмиэ үксээтилэр. Бары сөбүлүүр футбол, хоккей оонньуулара охсуһуута суох түмүктэммэт буолбуттара ордук хомотор. Сорохтор оонньууларга охсуһуу көрөөрү, онно кыттаары барар курдуктар.
Кыыһырбыт, абарбыт киһи туттунар күүһэ суоҕуттан киһиттэн таһынан быһыыланара массыына кыра да абаарыйатын кэнниттэн биллэр буолла. Охсуһааччылар манна ордук элбээтилэр. Массыынаҕа охсуһарга аналлаах тэриллээх, биталаах, бэстилиэттээх сылдьар буолуу олоҕурда.
Эдэрдэр бэрээдэги кэһиилэрэ элбээһиниттэн дьон бэрээдэги олохтоорулар армияны ордук саныыр буолуулара улаатан иһэр. Армияҕа бэрээдэк баара дьону угуйар, тардар күүскэ кубулуйда. Дьахталлар мөлтөхтөр, арыгыһыттар диэн туоратар эр дьонноро армияҕа бииргэ мунньустан күүстэрин көрдөрөллөрө ордук табыллара армияны күүһүрдэр.
Армия оруола Аан дойду үрдүнэн барытынан үрдээн иһэр. Гражданскай дьон бэрээдэги кэһиилэрэ, охсуһаллара, этиһэллэрэ элбээн истэҕин аайы армия оруола үрдээн биэрэр.
Бары дойдулар армияларыгар бэрээдэк кытаанах. Өссө аналлаах, бастаан иһэр бэрээдэктээх чаастарга ордук кытаанах, командир эппитэ ханнык да буоллар толоруллар эрэ аналлааҕын армияҕа тутуһаллар. Армияҕа кытаанах бэрээдэк баара эрэ армия олоҕо туруктаах буолуутун үөскэтэрэ биллэр. Сааны-сэби, улахан алдьатыылаах сэрии сэбин илдьэ сылдьар киһи туруктаах өйдөөх-санаалаах буолуохтааҕа, сыыһа-халты туттубата кытаанахтык ирдэнэр көрдөбүл буолар.
«Туох барыта икки өрүттээх» диэн этиигэ дьон бэрээдэги тутуһуулара эмиэ сөп түбэһэр. Гражданскай дьон демократия үөрэҕин бэрээдэги тутуһууга эмиэ туһаналларыттан сокуоннары тутуһуу мөлтөөтөҕүнэ эбэтэр мөлтөх сокуоннар буоллахтарына дьон олоҕо туруга суох буолар. Сорохтор аһара байыыларын үөскэтии үгүстэр бииргэ олорууларыгар сөп түбэспэт. Сорох кэмҥэ аһара байбыттар бэрээдэги, сокуоннары соччо тутуспакка эрэ сылдьыыларыгар тириэрдэриттэн государство олоҕо туруга суох буолууга киирэр.
Армияҕа оннук буолбатах. Командир этиитэ хайаан да туолуохтаах эрэ буолуута эппиэтинэһи икки өттүгэр иккиэннэригэр үөскэтэр. Командир туолуон сөптөөх, кыаллар кыахтаах бирикээһи эрэ биэрэрэ ирдэнэр буоллаҕына, онтон толорооччу этиллибитин курдук толорор эбээһинэстээҕэ хаһан да уларыйбат.
Билигин Россияҕа армия, сулууспалаахтар оруоллара үрдээн иһэр, хамнастара да биллэрдик улаатта. Байыаннай аҥардаах тэрилтэлэр элбээтилэр. Бу быһыы дьон армияҕа сулууспалыы тиийиилэрин элбэтэрин таһынан армия оруола аһара үрдээһинин үөскэтэр кыахтанна.
Дойдуга армия баһылыыр буолуута эр дьон салайар былааһы ылыыларыгар тириэрдэр. Дьахталлар оруоллара намтыыр, эр дьон курдук буолууну армияҕа сулууспалыы да сылдьан ситиһэр кыахтара суоҕа биллэр. Аһынар, харыстыыр санаалара элбэҕиттэн эр дьон курдук аһара кырыктанар кыахтара суох.
Билигин Россияҕа эр дьон мөлтөөн-ахсаан, туоратыллар, арыгыһыттар диэн үөҕүллэр кэмҥэ киирэн сылдьаллар. Армия күүһүрүүтэ уонна ханнык эмэ кыайыылары ситиһиитэ кинилэри, ити куһаҕан ааттан босхолуур кыахтаах. Эр дьон бары кэриэтэ бэрээдэги тутуһары сөбүлүүллэриттэн армия күүһүрэригэр бэйэлэрэ да баҕараллар.
Олоххо сайдыы кэлиитэ икки өрүттэр; эр дьон уонна дьахталлар бэйэ-бэйэлэриттэн тутулуктанан хардары-таары хамсааһыннары үөскэтэллэриттэн кэлэр. Сэбиэскэй былаас кэмигэр дьахталлар өрө тутуллан, элбэх үрдүк үөрэхтэнэн баһыйбыт кэмнэрэ ааһан, сэбиэскэй былаас эстэн, аны эр дьон баһылыыр кэмнэрэ эргийэн кэлэн иһэр. Эр дьон баһылаатахтарына оҥорон таһаарар үлэ-хамнас сайдыыта саҕаланар, өй-санаа үөрэҕэ, сахалыы таҥара үөрэҕэ олоххо киирдэҕинэ бэрээдэк тупсар.
Оҕолору кыра эрдэхтэриттэн үлэҕэ-хамнаска, бэрээдэккэ үөрэтиини эр дьон эрэ кыайа-хото оҥорор кыахтаахтар. Туруктаах өйдөөх-санаалаах, туруурдаах, киһи быһыылаах, көрсүө, сэмэй эдэрдэр эрэ сайдыыны аҕалар кыахтаналларын билинэн оҕону кыра эрдэҕиттэн атаахтаппакка эрэ улаатыннарыллар.
Сахалар эр дьону күүһүрдэр, бэрээдэги тутуһарга үөрэтэр Улуу Тойон таҥараларын үөрэҕин оннугар түһэрэн, эдэрдэри, уол оҕолору иитиигэ, үөрэтиигэ туһаналлар. (1,16).
Туһаныллыбыт литература..
1. "Туймаада" хаһыат. №327. 20.10.2016.<|endoftext|>
Азия дойдуларын тиһилигэ
Бу Азия тутулуга суох уонна тутулуктаах дойдуларын тиһилигэ.
Икки континеҥҥа сытар дойдулар.
Европа уонна Азия кирбиилэрин Кум Маныч хотоолунан ыытар түгэҥҥэ - бүүс-бүтүннүү Азияҕа, оттон Улахан Хапхааһынан ыытар түгэҥҥэ - сорҕолоро Европаҕа, маннык дойдулар сыталлар:<|endoftext|>
Аанчык (киинэ)
«Аанчык» — «Сахафильм» 2006 сыллаахха устубут уус-уран киинэтэ. Уһуна 49 мүнүүтэ. Сахалыы тыллаах, нууччалыы субтитрдаах.
Сценарийын Никита Аржаков суруйбут, кини туруоруута.
Оператор-постановщик Юрий Березкин.
Оруолларга оонньууллар: М. Азарова, Е. Ощепков, Т. Мыреева
Киинэ Суорун Омоллоон кэпсээнинэн уһуллубут. Кыыс таптыырын уонна бэйэтин курус дьылҕатын буолуохтааҕын курдук ылынарын туһунан.
Сайыҥҥы сыаналарын Таатта улууһугар Чөркөөххө, оттон кыһыҥҥыны «Сахафильм» павильонугар Дьокуускайга устубуттар. Мария Азарова киинэ уһалларын кэмигэр Култуура уонна ускуустуба кэллиэһигэр үһүс кууруска үөрэнэрэ. Оттон Мычаары оонньообут Егор Ощепков кэллиэһи саҥа бүтэрэ сылдьар кэмэ этэ.<|endoftext|>
Орто Азия хайалара
Орто Азия дэхси сирин соҕуруу кытыыларынан Копетдаг, Памир-Алай, Тянь-Шань хайалара субуһаллар. Орто Азия дэхси сирдэрэ ити хайалаах системалара суохтара буоллар кууруо-хатыа этилэр: үрдүктэн үрдүк сис хайалар Атлантическай акыйаантан кэлэр уонна өрүстэринэн хайалартан дэхси сирдэргэ сүүрүгүрэн түһэр сииги туталлар.
Салгын Орто Азия үрдүнэн арҕааттан илин балачча үөһэнэн ааһар. Хайалар арҕаа эниэлэригэр, салгын үөһэ күөрэйэр буолан, элбэх сөҥүү түһэр (сылга 800 мм-тэн ордук). Оттон илин эниэлэргэ, хотооллорго сөҥүү аҕыйах, онон манна сотору-сотору кураанныыр. Ити араастаһыы ордук Памирга биллэр. Онно арҕаа 1500 мм тиийэ сөҥүү түһэр буоллаҕына, илин 100 мм тиийбэт.
Климат усулуобуйата хайаларга үөһэ таҕыстах аайы уларыйан иһэр (турурору курдааһыннаныы). Кыһын хайаларга, ордук 3000 м-тэн үөһэ, тымныы уонна уһун. Үрдүк хайалартан ураты, хайалар бары курдааһыннарыгар тымныы ириэһини кытта солбуһар. Сайын үөһэ таҕыстах аайы температура 00С диэри, оннооҕор да ордук, сыыйа намтааһына үчүгэйдик биллэр. Улахан үрдүккэ сайына кылгас уонна тымныы.
Орто Азия хайаларыгар 2000-тан тахса ледниктар бааллар (Кавказка 1400 кэриҥэ); олортон Арассыыйаҕа саамай улаханнара – Федченко леднигэ 71 биэрэстэ уһуннаах, 2-3 биэрэстэ кэтиттээх.<|endoftext|>
Копетдаг
Копетда́г (тюрк. «арҕас хайалар»; перс. کپه‌داغ‎, туркм. Köpetdag) — Иран уонна Туркмения быысаһыыларыгар сытар сис хайа. Устата 650 биэрэстэ кэриҥэ, үрдүгэ 3117 м тиийэр. Бу биир кэлим сис хайа буолбатах. хочолорунан араарыллыбыт кылгас-кылгас сис хайалар систиэмэлэрэ. Копетдаг хотугу эниэлэрэ туруорулар, соҕуруу эниэлэрэ сытыарылар. Сирин рельебин көрөн Копетдаг бэйэтэ үс часка араарыллар: Арҕааҥы, Киин уонна Илиҥҥи.Саамай үрдүк хайалар Киин Копетдагка бааллар – Чопан хайа (2889 м), Душакэрекдаг (2482 м), Маркау (1530 м). Арҕааҥы Копетдагка Хасардаг хайа (1637 м), Сюнт хайа (1567 м). Илиҥҥи Копетдаг саамай үрдүк точката – Далибулаг хайа (1123 м). Хайалартан отуттан тахса өрүстэр уонна үрэхтэр сүүрүгүрэллэр: Сумбар, Секиз-яб, Гёкдере, Арчабил о.д.а. Туркменистан Республикатын баар айылҕа кэрэ көстүүлээх пааматынньыктара бу манна бааллар. Холобур, сир анныгар баар сероводородтаах уулаах күөллээх Коват хаспаҕа. Бу хайа хаспаҕын уһуна 230 м, үрдүгэ 26 м тиийэр. Күөлүн 72 м, кэтитэ 30 м. Копетдагка сүүнэ күрүлгэннэр бааллар. Олортон саамай улаханнара Нохур күрүлгэнэ. Күрүлгэн 30 м үрдүктэн курулуу-күрүлүү тохтор. Сир хамсааһына бу эргин күүскэ бэлиэтэнэр. 1948 сыллаахха Ашхабад куоракка буолбут сир хамсааһыныгар куорат олохтооҕун үс гыммыт иккитин кэриҥэ киһи өлбүтэ биллэр.
Айылҕата.
Сис хайалар хаптаҕай, сыгынньах арҕастарыгар хаар да, муус да суох. Манна хайа сөҥүү боруодалара - кумах, таас, туой, испиэскэ таас баһыйаллар. Хайалар эниэлэрэ хайыттыбыт сирдэринэн итии уу паара, гаас тахсаллар.
Сайына хайаларга сөрүүн, сөҥүү кураайы куйаардааҕар эрэ элбэх түһэр, ол иһин арҕастарга, чыпчаалларга хайа истиэптэрэ үөскээбиттэр. Ол эрээри хотуттан хаххалаах: уһун синньигэс итии хочолорго чэлгийэ көҕөрөр оазистар бааллар.<|endoftext|>
Тянь-Шань
Тянь-Ша́нь (тадж. Тиён Шон, кит. трад. 天山山脈, упр. 天山山脉, пиньинь: Tiānshān shānmài, уйг. تەڭرىتاغ, Тәңри тағ, кирг. Ала-ТОО, Теңир-Тоо, каз. Тәңіртау, узб. Tyan Shan, монг. Тэнгэр уул) — Азия саамай сөҕүмэр улахан хайалаах системаларыттан биирдэстэрэ, Киин Азия сытар биэс судаарыстыба сирин-уотун хабар (Таджикистан, Кыргыстан, Кытай (Синьцзян-Уйгур автономнай оройуона), Казахстан уонна Узбекистан).
Тянь-Шань хайалара аан дойду үрдүнэн биир саамай үрдүк хайалар быһыытынан биллэллэр: Кыайыы өргөһө (7439 м), Хан-Тенгри өргөһө (6995 м) бааллар.
Хайалар икки ардыларынааҕы сорох хотооллор 3000 м үрдүккэ онтон да үөһэ сыталлар. Олору 4000 м үрдүктээх хайалар тулалыыллар. Онно өрүстэр уу ылынар модун ледниктэрэ үөскүүллэр. Хайаларга баар от үүнээйилээх, мэччирэҥ быһыытынан туһаныллар киэҥ, хаптаҕай биитэр кыра оллур-боллур сирдэри олохтоох нэһилиэнньэ сыртар диэн ааттыыр.
Хайалар икки ардыларынааҕы сорох хотооллорго дириҥ күөллэр бааллар. Олортон биир саамай аатырбыттара - Иссык-Куль. Тулалаан турар хайаларыттан күөлгэ элбэх өрүс түһэр, оттон күөл бэйэтэ сүүрүгүрдүбэт.
1700 м-тэн үөһэ хапчааннарга уонна хотугу эниэлэргэ тянь-шань харыйата тыата үүнэр, кураанах эниэлэргэ арча бөлкөйдөрө үүнэллэр. Олорго тыата убаҕас, ол иһин онно күн уота күүскэ ититэр буолан сымала сыта хойуу. Тыаларыгар сибиир туртаһа, сиэгэн олохсуйаллар.
2700 м үрдүккэ эгэлгэ дьүһүннээх оттоох субальпийскай, онтон арыый намыһах оттоох альпийскай ходуһалар кэлэллэр.<|endoftext|>
Фергана хотооло
Ферга́на хотооло - (узб. Фарғона водийси; Farg‘ona vodiysi, тадж. водии Фарғона, кирг. Фергана өрөөнү) — Тянь-Шань сис хайаларыттан соҕуруу 300 биэрэстэ усталаах, 170 биэрэстэ кэтиттээх хайалар икки ардыларынааҕы хотоол. Хоту өттүттэн Курамин уонна Чаткаль сис хайалара, илин өттүттэн Фергана уонна Атонай сис хайалара, соҕуруу өттүгэр Алай сис хайалара өтөн киирэллэр.
Бу хотоол устун Сырдарья өрүс устар. Түгэҕин хаптаҕай ньууругар кумах томтордор, такырдар түбэһэтэлииллэр. Хайалар тэллэхтэринээҕи күрүҥ почвалаах, лёсс тутуллаах дэхси сирдэргэ улахан оазистар тарҕаммыттар. Фергана хотооло Орто Азия саамай кэрэ миэстэтинэн ааҕыллар. Бу хотоол Тянь-Шаны уонна Памир-Алай хайаларын араартыыр.
Фергана хотоолун тулалаан турар хайалар үрдүктэрэ 6 тыһ м. Хотоол дэхси ньуурдаах, улахан өттүн түҥ былыргы Сырдарья өрүс сүнньэ ылар. Хотоол бэйэтин үрдүгэ арҕаа 300-400 м тиийэр, илин диэки 900-1000 м тиийэр. Хотоол кытыытынан ньиэп, гаас, таас чох, тимир, тимир булкаһыдыктаах рудалар, уртуут, сиэрэ, испиэскэ, таас туус хостонор баайдаах. Сир хамсааһына манна сэдэх көстүү буолбатах. Сырдарья өрүс Нарын уонна Карадарья өрүстэр силбэһиилэриитэн саҕаланар. Хотоол өрүстэрэ хаар уутуттан, хайа леднигиттэн ууланаллар, инньэ гынан хотоолу ньүөлсүтэллэр.
Килиимэтэ.
От ыйын орто температурата арҕаа диэки +230С , киин өттүгэр +280С тиийэр. Саамай үрдүк температурата +430С тиийэр.тохсунньу орто температурата арҕаа диэки -0,90С, илин -2,50С. Сыллааҕы орто сөҥүү 150 мм тэҥ, хайа тэллэҕэр 250-300 мм тиийэр.
Нэһилиэнньэтэ.
Фергана хотооло Орто Азияҕа саамай хойуу нэһилиэнньэлээх. Киин өттүгэр Узбекистан Ферганскай, Наманганскай, Андижанскай уобаластарынан дойду нэһилиэнньэтин үс гыммыт биирэ олорор, кытыытыгар Кыргыстаан Джалал-Абад, Ош, Баткен уобаластара, ону кытта Таджикистан Согдийскай уобалаһа киирэр. Нэһилиэнньэтин баһыйар үгүс өттө тыа хаһаайыстыбатынан дьарыктанар. Ньүөлсүтүллэр сирдэргэ хлопок, ириис, бахчевай культура о.д.а. үүннэрэллэр. Хайа тэллэхтэринэн бурдук ыһыытынан дьарыктаналлар. Балтараа тыһыынча сыл устатыгар Фергана хотоолугар солко таҥаһы оҥороллоро биллэр.<|endoftext|>
Памир-Алай уонна Памир
Памир-Алай - кэрдиис курдук эгэлгэ арҕастардаах, уһулуттаҕас чыпчааллардаах, туруору эниэлэрдээх сис хайалар тарҕаммыт үрдүк хайалаах дойду. Манна Алай, Зеравшан сис хайалара, онтон да атыттар киирэллэр. Хайаларын үрдүгэ 4000 м үрдүк. Ледниктэр уонна ледниктэн үөскээбит рельеф көрүҥнэрэ үгүстэр. Памир бэйэтэ Алай хочотуттан соҕуруу сытар. Ити хочо Алай уонна Заалай сис хайаларын араарар. Заалай Памир систиэмэтигэр киирэр.
Памир хайалара Таджикистан (Горно-Бадахшанскай автономнай уобалаһа), Кытай, Афганистан уонна Индия сиригэр-уотугар тайаан сыталлар. Хайалар бу сүҥкэн түмсүүлэригэр Азия хайалаах улуукан систиэмэлэрэ холбоһоллор. Бу сөҕүмэр үдүк суорба хайалар кыраайдара. Памир сорох чыпчааллара 7000 м үрдүктэр. Саамай хотугу сис хайаҕа, Заалайга, Ленин өргөһө (7134 м) (Ленин өргөһүн 2006 сыл от ыйын 4 күнүгэр Таджикистан бырабыыталыстыбата Абу Али ибн Сина аатынан уларытан ааттаабыта), оттон Наукалар академияларын сис хайатыгар Коммунизм өргөһө (7495 м) (Таджикистан бырабыыталыстыбата 1998 сыллаахха бу өргөһү таджик бастакы судаарыстабытын төрүттээбит Исмаил Самани аатын иҥэрбитэ) бааллар. Манна билиҥҥи мууһуруу уһулуччу киэҥник тарҕаммыт. Федченко леднигэ мантан чугас сытар. Памир хайалара граниттан, кристаллическай сланецтан, сөҥүү боруодалартан туруктаахтар. Памир арҕааҥы, илиҥҥи чаастара чуолкайдык араарыллар. Арҕаа Памир үрдүк суорба сис хайалардаах, олору дириҥ хочо-хапчааннар араартаабыттар. Хапчааннар дириҥнэрэ сорох сиринэн 2000-3000 м. Онно куйаас да күн тымныы, хараҥа уонна сыырастаах. Ледниктэр анныларыттан тахсар дьулусхан өрүстэр курулуу-харылыы усталлар. Хочолор 1700-2500 м үрдүккэ сыталлар, сис хайалар 5000 м да үрдүктэр.
Илин Памир ньуура оччо быһытталамматах: сис хайалара сытыарылар, хочолорго сырыынньа түһэллэр. 3500-4000 м үрдүккэ тэҥнэммит ньуур баһыйар. Олор үрдүлэринэн 6000 м тиийэр үрдүктээх сис хайалар өрө үүнэн тураллар.
Илин Памир климата тымныы уонна кураанах. Онон манна үрдүк хайа куйаара үөскээбит. Ити куйаар курас ньууругар хайыр таастаах почваҕа полынь, солянка, терескен иинэҕэс сэппэрээгэ үүнэллэр. Терескени уонна ити оттору сүөһү үчүгэйдик сиир. Терескен оту оттук быһыытынан эмиэ туһаныллар.
Памирга нэһилиэнньэ үрдүк хайаҕа олус табыгастаах ындыыланар көлөнү - ягы иитэр.<|endoftext|>
Соҕуруу Сибиир хайалара
Соҕуруу Сибиир хайалара - Арассыыйаҕа Сибиир уонна Дальнай Восток сиригэр-уотугар тайаан сытар хайалар уопсай иэннэрэ 1,5 мөл км².
Географическай балаһыанньалара.
Алтай хайалара, Арҕаа уонна Илин Саяннар, Прибайкалье уонна Забайкалье хайалара, Становой сис хайа. Бу аан дойду саамай бөдөҥ хайалаах ииттэн биирдэстэрэ. Арҕаа Сибиир истиэптэриттэн Чуумпу акыйаан биэрэктэригэр тиийэ 4,5 тыһыынча биэрэстэ кэриҥэ субуллар. Хапхаас хайаларынааҕар иэнэ түөрт төгүл улахан.
Соҕуруу Сибиир хайалара Евразия материгын үөһүгэр бааллар. Бу хайалар Арҕаа Сибиир дэхси сирин, Орто Сибиир хаптал хайатын, Киин Азия үрдүк, кураайы хаптал уонна хаттык хайаларыттан араараллар. Бу территория географическай балаһыанньата климат дьиҥ-чахчы континентальнай буоларын быһаарбыт, айылҕа ураты комплекстара үөскүүллэригэр сабыдыаллаабыт.
Геологическай тутуллара уонна рельефтэрэ.
Бу оройуону үөскэтэр хайа боруодалара ии араас чаастарыгар иҥээһиннэнэн түүрүллүбүттэр уонна хайалар үөскүүр былыргы кэмнэригэр улаханнык өрө көтөҕүллүбүттэр:протерозой бүтүүтэ байкальскай, палеозой саҕаланыыта каледонскай, палеозой иккис аҥарыгар герцинскэй иҥээһиннэнии буолуталаабыт. онтон хайалар сыыйа үлтүрүйбүттэр, онон-манан ордубут массивтардаах үрдүк дэхси сирдэргэ кубулуйбуттар. Мезозойскай эра бүтүүтэ, кайнозойга (альпийскай хайалар үөскүүр кэмнэригэр) хайалар үрдээбиттэр эрээри, саҥа иҥээһиннэммэтэхтэр. Сир хаҕын сүүнэ улахан көһөҥөлөргө араартаабыт быһыттыылар буолбуттар. Итини сэргэ өрө көтөҕүллүүлэр, сиҥнэн түһүүлэр буолуталаабыттар. Билигин хайалар иҥээһин-көһөҥө уонна көһөҥө тутуллаахтар. Хайалар бу иилэрин бүтүннүүтүгэр орто үрдүктээх сис хайалар баһыйаллар. Олор икки ардыларынан үгүс хотооллор сыталлар. Үрдүк хайа рельебин учаастактара оччо киэҥнэрэ суох. Сотору-сотору тэҥнэниллибит ньуурдар (араас үрдүккэ өрө көтөҕүллүбүт былыргы дхэхси сирдэр тобохторо) түбэһитэлииллэр. Арҕааттан илин диэки хайалаах тус-туспа системалар биллэр уратылаахтар. Хайалар иилэрин бүтүннүүтэ үс комплекска араарыллар: Алтай-Саян, ортоку Байкал, илин Алдан Становой хайалара.<|endoftext|>
Алтаай уонна Саян хайалаах систиэмэлэрэ
арҕаанан Сибиир бүтүннүүтүн саамай үрдүк хайата Алтай баар. Киин Алтаайга 4356 м үрдүк точкалаах Табын-Богдо-Ола диэн хайа үрдээн турар. Ити бөдөҥ түмүк хайаттан Алтаай сис хайалара тараах курдук тарҕаналлар уонна сыыйа намтыыллар: арҕаа диэки - Соҕуруу Алтаай, хоту диэки - Илин Алтаай. Хайалар ити субурҕалара көнө муннугу үөскэтэллэр, ол муннук өрүттэрин икки ардыларынан Киин Алтаай баар. Хайа түмүгүттэн илин диэки сис хайалар Монголия сиригэр-уотугар киирэллэр. Киин Алтаайга 4000 м ордук үрдүк чыпчааллар бааллар. Олор төбөлөрө уһулуттаҕастар, эниэлэрэ хаарынан, мууһунан бүрүллүбүттэр; оннук чыпчааллары белкилэр диэн ааттыыллар. Катунь белкилэрин сис хайатыгар Алтаай, Сибиир саамай үрдүк точката Белуха хайа (4506 м) баар.
Алтаай хотугу кытыытынан икки үрдүгэ суох чыпчааллар бааллар: Салаир кряһа, Кузнецкай Алатау бааллар. Ити хайалар таас чохтоох аатырбыт Кузбасс баар Кузнецкай хотоолунан араарыллан сыталлар.
Кузнецкай Алатауттан илин 2000 м диэри үрдүктээх Арҕаа уонна Илин Саяннар хайалара бааллар. Саяннар саамай точкалара Мунку-Сардык хайа (3491 м) Илин Саҥҥа турар. Сайыны быһа ирбэккэ турар хаардаахтарын иһин үрүҥ хайалар диэн ааттанааччы хаптаҕай үрүттээх хайалар Саяннар ураты бэлиэлэрэ буолар.
Кузнецкай Алатау, Арҕаа уонна уонна Илин Саяннар Минусинскай хотоолу төгүрүйэллэр. Манна Енисей биэрэгэр Абакан куорат турар. Минусинскай хотоол хоту Арҕаа Сибиир дэхси сирин кытта холбоһор.
Саяннартан соҕуруу диэки сис хайалар орто үрдүктээх хайалар буола намтыыллар, олор икки ардыларынан хотооллор сыталлар: саамай улаханнара Тува хотооло. Онно Кызыл куорат турар.
Алтаай уонна Саян хайалаах систиэмэлэрин килиимэтэ.
Кыһыҥҥы кэмҥэ бу хайалаах оройуон улаханнык тымныйар, манна тымныы салгын континентальнай маассалара үөскүүллэр. Сибиир дэхси сирдэриттэн тымныы салгын эмиэ кэлэр. Ол иһин Алтаай тэллэхтэригэр тохсунньу ый орто температурата -200С кэриҥэ, оттон хайалар быыстарынааҕы тымныы салгын мунньустар бүтэй хотооллорго -300С диэри намтыыр. Ордук Киин алтаай үрдүк хотооллоругар тымныйар. Манна температура сорох түбэлтэлэргэ -600С диэри намтыыр. Кузнецкай, Минсунскай хотооллорго -500С бэлиэтэммитэ. Хотооллору төгүрүктүүр хайалар эниэлэригэр температура арыый үрдүк.
Сайын тэллэх хайаларга итии, от ыйынааҕы орто температура +190С кэриҥэ. Сайыҥҥы кэм манна кылгас. Кузнецкай, Минусинскай хотооллорго температура +360С тиийиэн сөп.
Арҕааттан кэлэр салгын маассалара сис хайаларга тахсалларыгар сойоллор. Олорго баар сиик хойдон, ардах биитэр хаар буолан түһэр. Ол иһин Алтаай сорох сирдэригэр 1000 м үөһэ 2000 мм диэри сөҥүү түһэр. Арҕааҥы тыалтан көмүскэммит Алтаай соҕуруулуу-илин өттүгэр сылга баара-суоҕа 200-300 мм сөҥүү түһэр.
Алтаай уонна Саян хайалаах систиэмэлэрин ледниктэрэ.
Үрдүк хайалаах Алтаай тымныы уонна сииктээх климата билиҥҥи мууһуруу үөскүүрүгэр кыах биэрэр. Ледниктэр өрүс хочолорун, хайа хапчааннарын устун синньигэс балаһанан сыыллаллар. Үрдүк сис хайаларга үгүс ахсааннаах кыра ледниктэр былыргы былыргы ледниктэр таһаарбыт хаспахтарын түгэҕэр сыталлар. Бу билиҥҥи мууһуруу киэҥ уобалаһа. Саяннарга мууһуруу быдан кыра. Манна саамай үрдүк сис хайалар эрэ кыра ледниктээхтэр уонна өр сыллаах хомурахтардаахтар.
Алтаай уонна Саян хайалаах систиэмэлэригэр киирэр өрүстэр.
Алтаайтан, Саяннартан саҕаланар өрүстэр хайаларга дохсун сүүрүктээхтэр, харгылардаахтар. Дэхси сиргэ тахсалларыгар сүүрүктэрэ мөлтүүр, бэйэлэрэ кэҥииллэр.
Алтаай саамай улахан өрүһэ - Катунь. Бу өрүс Белуха хайа соҕуруу эниэтиттэн Катунь леднигиттэн саҕаланар. Телецкэй күөлтэн Бия өрүс тахсар. Бия Катуннуун холбоһон Обу үөскэтэр. Кузнецкай хотоолу Обь өрүс бөдөҥ салаата Томь өрүс нүөлсүтэр.
Илин Саян эниэлэриттэн Сибиир саамай модун өрүһэ Енисей түһэр. Енисей үөһээ сүүрүгэ Илин Саян салаа хайатын быһа сүүрэн синньигэс хапчааны үөскэтэр. Онтон өрүс Тува хотоолунан устарыгар хочото кэҥиир.
Өрүстэр сайыҥҥы ардахтан, хайа хаара, мууһа ирэриттэн ууланаллар. Кыһын өрүстэр улаханнык чычаараллар.<|endoftext|>
Ураал хайалара
Ураал хайалара Арктика муораларын кытыыларыттан Казахстан кураайы истиэптэригэр тиийэ 2000-тан ордук км сиргэ синньигэс балаһанан субуллар хайлар систиэмэлэрэ.
Ураал хайаларын ньуура.
Ураал хайалара — геологическай тутулунан, ньуурунан хайа уустук систиэмэтэ. Бу систиэмэ үгүс тус-туһунан хайалардаах, олор меридианнары батыһа үксүн бэйэ-бэйэлэрин кытта кэккэлэһэ сүүһүнэн биэрэстэнэн тайыыллар.
Хайа систиэмэтин устатын тухары ортотунан ааһар сүрүн сис хайа уу дьирбиитинэн буолар. Бу хаптаҕай, ардыгар бадарааннаах кэтит сис хайа үрдүнэн үгүс сирдэринэн туруук таастаах чыпчааллар, эгэлгэ быһыылаах суорба таастар хороһон тураллар. Саамай үрдүк точкалара арыт муора таһымыттан 1200 м ордуктар. Сис хайа протерозойскай эра саҕанааҕы былыргы боруодалартан туруктаах. Манан Азия — Европа ууну араарар дьирбиитин сурааһына ааһар. Ити сурааһын Европа уонна Азия быыстарынан ааҕаллар. Соҕуруу өттүнэн сис хайа Уралтау диэн ааттанар.
Сүрүн сис хайа икки өттүнэн тэллэх хайалар субуһаллар. Балаһалара арҕаа диэки кэтит, илин диэки синньигэс. Үгүс чыпчааллара 1700 м тиийэ балачча үрдүктэр.
Арҕаа тэллэх хайалар Илин Европа дэхси сиригэр сыыйа түһэр Урал арҕаа эниэтин үөскэтэллэр. Илин тэллэх хайалар Арҕаа Сибиир дэхси сиригэр туруору түһэр эниэлээхтэр. Эниэлэрин икки аҥыта — бу Урал геологическай тутулун кытта ситимнээх хайалаах систиэмэ бүтүннүүтүн уратыта.
Арҕаа тэллэх хайалар балаһалара уонна Илин Европа дэхси сирин олорго сыстар чааһа Предуральены үөскэтэллэр, оттон илин тэллэх хайалар уонна Арҕаа Сибиир дэхси сирин ыаллыы сытар чааһа Зауралье буолаллар.
Рельебин уратытынан, айылҕатын атын компоненнарынан Урал Полярнай, Приполярнай, Хотугу, Орто уонна Соҕуруу Ураалларга араарыллар.
Ураал хайаларын геологическай тутула, хостонор баайдара.
Ураал иҥээһиннээх структуралара палеозойскай эра иккис аҥарыгар, герцинскэй хайалар үөскээһиннэрин кэмигэр, билиҥҥи көрүҥнэрин ылыммыттара. Геологическай историяларын үгүс мөлүйүөнүнэн сыллар усталарыгар Ураал хайалара тас күүстэр дьайыыларынан хаста да намтыы, үрдүү сылдьыбыттара. Мезозойскай эра бүтүутэ улаханнык намтаабыт хайалар альпийскай хайалар үөскүүр кэмнэригэр онон-манан өссө төгүл үрдээбиттэрэ. Ити кэмҥэ уу сүүрээннэрэ күүһүрэн, хайалары быһыта сүүрэн, дириҥ хочолор үөскээбиттэрэ. Ол эрээри Орто Ураал оччо үрдээбэккэ, улаханнык быһытталамматаҕа. Ураал хайалаах систиэмэтэ араас састааптаах уонна уонна саастаах хайа боруодаларын хас да уһаты сытар балаһаларыттан туруктаах. Уу дьирбиитэ буолар сис хайа төрүт былыргы (протерозойскай) кристаллическай  сланецтартан үөскээбитэ. Ньууругар кытаанах метаморфическай, ардыгар магматическай боруодалартан састааптаах туруук очуостар көстөллөр. Арҕаа тэллэх хайаларга палеозойскай саастаах метаморфическай уонна сөҥүү боруодалар – мрамор, испиэскэ таас – баһыйаллар. Хайа тэллэҕинээҕи бэттиигэ пермскэй периодтааҕы сөҥүү боруодалар халыҥ араҥалара сытар. Хайалаах систиэмэ илин эниэтэ арҕаа эниэттэн уратыта диэн магматическай боруодалартан тутулуктаах. Ол боруодалар үгэс курдук хара өҥнөөхтөр (холобур, дунит, габбро, перидотит). Арҕаа Сибиир дэхси сирин чугаһынан сир үрдүгэр вулканическай туфтар, граниттар, гнейсэлэр тахсыталыыллар. Мөлүйүөнүнэн сыллар усталарыгар хайа боруодаларын сүҥкэн халыҥ араҥалара үлтүрүйэн Илин Европа дэхси сиригэр, Арҕаа Сибиир муораларыгар илдьиллибиттэр. Арҕаа эниэҕэ сөҥүү боруодаларын кытта сибээстээх хостонор байдар баһыйаллар: ол Кама тардыытынааҕы араас туустар (Соликамскай таһынан), Печораттан Эмбаҕа тиийэ Предуралье былаһын тухары кэриэтэ көстөр ньиэп, умайар гаас,Печора бассейнын таас чоҕо, испиэскэ таастар, доломиттар, гиипсэлэр, туой арааһа. Уу дьирбиитэ буолар сис хайа хостонор баайынан оччо дэлэйэ суох, ол оннугар сүлүүдэ, хайа курустаала, асбест, тальк, графит, күндү уонна күндүтүҥү таастар үөскээбиттэр. Магматическай боруодалартан туруктаах Ураал илин эниэтэ хостонор баайынан, ордук тимир рудатынан (Благодать, Высокай, Магнитнай, Качканар хайалар), өҥнөөх металынан (Красноуроальскай, Кировоград, Медногорскай аттыларынан) ураты дэлэгэй. Хас да хостонор баай бииргэ үөскээбит сирдэригэр алтан, цинкэ, кыһыл көмүс, үрүҥ көмүс, атын да сэдэх метааллар үөскээбит сирдэрэ бааллар. Хотугу Ураал тэллэҕин баттаһа дойдуга боксит бастыҥ рудалара Красная Шапочка, Черемухово уо.д.а. сирдэргэ үөскээн сыталлар. Ильмень сис хайатыгар оччо киэҥэ суох сиргэ 150 араас минерал булуллубута. Олортон үгүстэрин ити сирдэргэ учуонайдар аан бастаан арыйбыттара уонна булуллубут хайаларынан уралит, иьменит, вишневит од.а. ааттаабыттара.
Ураал хайаларын өрүстэрэ уонна күөллэрэ.
Уу дьирбиитинээҕи сис хайаттан уу арҕаа диэки – Печораҕа, Камаҕа, илин диэки – Обь, Иртыш салааларыгар түһэр. Арай соҕотох Ураал уонна бу өрүс үөһээ салаалара ууларын Зауральеттан ылан Каспий намталыгар илдьэллэр. Ураал өрүс хайалаах систиэмэ соҕуруу уһугун орто сүүрүгүнэн быһан ааһар.  Ураалга, ордук илин эниэҕэ, күөл үгүс. Күөллэр хайаларга тектоническай хотооллорго (холобур, Тургояк күөл) үөскээбиттэр, хоту – былыргы мууһуруу кэминээҕи куоһахтарга уонна моренанан хааччахтаммыт хочолорго бааллар. Арҕаа эниэҕэ сорох күөллэр испиэскэ таас көҥү түһүүтүгэр биитэр сир аннынааҕы хаспахха (холобур, Кунгур хаспаҕар) үөскээбиттэр.  Ураал хайаларын систиэмэтигэр киирэр өрүстэр ааатара: Кара, Уса, Кама, Урал, Чусовая, Сылва, Уфа, Печора, Тура,Белая, Ница, Лобва, Исеть, Миасс, Тагил, Кушва, Койва, Ляля.<|endoftext|>
Хапхаас хайалара
Хапхаас хайалара - (абх. Кавказаа ашьхақәа, авар. Кавказалъул мугIрул, адыг. Къаукъаз къурш, азерб. Qafqaz dağları, арм. Կովկասյան լեռնաշղթա, груз. კავკასიონი, дарг. Кавказла дубурти, ингуш. Кавказан лоамаш, кабард.-черк. Къаукъаз къурш, карач.-балк. Къапкъаз таўла, лезг. Къавкъаз, осет. Кавказы хæхтæ, рут. Кавказад банбыр, чеч. Кавказан лаьмнаш) — Илин Европа дэхси сирин соҕуруу өттүнэн иилиир эдэр хайалартан барыларыттан саамай сүдүлэрэ. Хапхаас хайалара Хара, Каспийскай муоралар икки ардыларынан бааллар. Хайалар хоту Кума-Маныч хотоолугар тиийэн бүтэллэр. Хапхаас территориятын улахан өттун үрдүк эдэр хайалар , кыра өттүн намталлар ылаллар. Хапхаас хайаларын икки улахан хайа систиэмэтигэр араараллар: Улахан Хапхаас уонна Аччыгый Хапхаас.
Улахан Хапхаас.
Улахан Хапхаас хайалаах систиэмэтэ Хара, Каспийскай муоралар икки ардыларынан сытар. Тамань тумул-арыыттан Апшерон тумул-арыытыгар диэри хотугулуу-арҕааттан соҕуруулуу-илин субуллар. Бэйэ-бэйэлэриттэн хочолорунан араарыллыбыт хас да сис хайалардаах. Сүрүн сис хайа Кылаабынай биитэр Ууну араарар дьирбии сис хайа диэн ааттанар. Хоту диэки, ону кытта кэккэлэһэ, арыый кылгас эрээри үрдүк хас да сис хайа баар. Онтон саамай үрдүктэрэ - 5000 м ордук чыпчааллардаах Ойоҕос хайа уонна Скалистай хайа (3500 м кыра үрдүк). Кылаабынай сис хайаттан арҕаа, соҕуруу, илин хайысханан атын элбэх улахана суох, балачча үрдүк сис хайалар бараллар. Айылҕатын усулуобуйатынан Улахан Хапхаас үс бөдөҥ чааска: Арҕаа, Киин, Илин Хапхааска араарыллар. Киин Хапхаас - бу хаарынан, леднигинэн бүрүллүбүт уһулуттаҕас чыпчааллардаах хайалар модун систиэмэлэрэ буолар. Манна Хапхаас хайаларын саамай үрдүк чыпчааллара - Эльбрус (үрдүгэ 5642 м), Казбек (үрдүгэ 5033 м), 5000 м кэриҥэ үрдүктээх атын үгүс чыпчааллар бааллар. Эльбрус уонна Казбек Киин Хапхаас быыһынан ааҕыллаллар. Эльбрустан арҕаа диэки Арҕаа Хапхаас, Казбектан илин диэки Илин Хапхаас бараллар.<|endoftext|>
Байкаал хайалаах систиэмэтэ
Байкаал хайалаах систиэмэтигэр Байкаал күөл арҕаа уонна илин биэрэктэрин сис хайалара (Прибайкалье), Байкаалтан соҕуруулуу-илин территория (Забайкалье) киирэллэр. Бу хайалаах систиэмэ олбоҕо хайалар байкальскай иҥээһиннэниилэрин кэмигэр протерозойскай эраҕа үөскээбит. Хайалар үөскээһиннэрин кэнники кэмнэригэр Забайкалье балачча улахан өттө тектоническай хамсааһыннартан күүскэ уларыйбыт.
Прибайкалье.
Байкаал күөлүн хотунан уонна хотугулуу-арҕаанан иилиир сис хайалар орто үрдүктээхтэр. Ити хайалар чыпчааллара хаптаҕайдар биитэр мүлүгүрдэр. Былыргы кэмҥэ үөскээбит хайалар палеозойскай эра бүтүннүүтүн, мезозойскай эра бастакы аҥарын усталарыгар үлтүрүйэн тэҥнэниллибиттэр. Ол кэнниттэн хайыттыынан, сиҥниинэн доҕуһуолламмыт уопсай өрө көтөҕүллүү буолбута. Прибайкалье сорох сирдэригэр сир хаҕын хамсааһына билигин да буолар. Сир хамсааһына манна 8 баалга тиийэ күүстээх. Прибайкалье климата тосту континентальнай, кыһына тымныы, сайына итии. Сыллааҕы сөҥүүтэ 200-400 мм. Сис хайалар арҕааҥы эниэлэрэ илиҥҥилэрдээҕэр ордук сииктээхтэр. Байкаалга, Ангараҕа түһэр үгүс өрүстэр Прибайкалье сис хайаларыттан сүүрүгүрэллэр.
Забайкалье.
Забайкальеҕа тас быһыыларынан сүүнэ улахан хопполору санатар, 1800 м диэри үрдүктээх туруору эниэлээх хайалар киэҥ хаптаҕай массивтара баһыйаллар. Сис хайалар кэккэлэһэ бараллар уонна кэтит хаптаҕай хотооллорунан араарыллыбыттар. Манна ордук улахан сис хайаларынан Яблоновай, Борщовочнай буолаллар. Арҕаа, киэҥ сири ылан, Витим хаптал хайата сытар. Забайкалье климата Соҕуруу Сибиир атын чаастарын климаттарынааҕар ордук хаҕыс уонна континентальнай. Кыһынын манна халлаан өрүү ыраас. Тохсунньу орто температурата соҕуруулуу-илин -330С тэн, тымныы арыт -580С буолар. Сайына итии, бэл куйаас даҕаны. От ыйын орто температурата +220С кэриҥэ. Куйаас арыт +400С буолар. Хайаларга сөҥүү 400 мм кэриҥэ түһэр. Хаара чараас, ортотунан 20 см. Забайкалье өрүстэрэ Лена, Амур, сорохторо Енисей тардыыларыгар киирэллэр. Өрүстэр сүнньүнэн сайыҥҥы ардахтартан ууланаллар. Селенга өрүс хочотун, Шилка, Аргунь икки ардыларын быйаҥнаах почвалаах тыа быыстаах истиэп уонна истиэп ылаллар. Манна үүнээйини үүннэриинэн дьарыктанарга климатын усулуобуйата балачча табыгастаах.<|endoftext|>
Азия регионнара
А́зия — сирин иэнинэн уонна нэһилиэнньэтин ахсаанынан аан дойдуга саамай улахан континент. Европаны кытта бииргэ силлиһэн Евразия материгын үөскэтэллэр. Азия сирин-уотун уопсай иэнэ 43,4 мөл км2, нэһилиэнньэтин ахсаана 4,2 млрд киһи. Азияҕа уонунан бөдөҥ уонна кыра государство баар. Хас биирдии государство айылҕата, хаһаайыстыбата уратылаах. Айылҕа, хаһаайыстыба уратыларын көрөн Соҕуруулуу-Арҕаа, Соҕуруу, Киин, Орто, Илин уонна Соҕуруулуу-Илин Азияны араартыыллар.
Соҕуруулуу-Арҕаа Азия.
Бу бөлөххө Туурсуйа, Иран, Афганистан, Саудовскай Аравия уонна Аравия тумул арыыга баар кыра государстволар киирэллэр. Итини барытын ардыгар "Чугас Илин дойдулар" уонна "Орто Илин дойдулар" диэн ааттыыллар. Соҕуруулуу-Арҕаа Азия - аан дойду саамай былыргы культурата үөскээбит сириттэн биирдэстэрэ. Биһиги эрабыт быдан иннинэ онно сири оҥоруу, сүөһүнү иитии, үгүс ремесло, сири нүөлсүтүү баара.
Орто, Киин Азия.
Бу бөлөххө Казахстан, Киргизия, Таджикистан, Туркмения, Узбекистан, Монголия уонна Кытай улахан өттө киирэр.
Илин Азия.
Илин Азия территорията балачча улахан, Чуумпу акыйаан биэрэгин кыйа тыһыынчанан биэрэстэни тайыыр. Материк ити чааһыгар Корея тумул арыытын государстволара, Хотугулуу-Илин уонна Илин Кытай, арыыларга - Япония государствота бааллар.
Соҕуруу Азия.
Соҕуруу Азия - биһиги планетабыт биир хойуу нэһилиэнньэлээх оройуона. Аан дойду нэһилиэнньэтин 1/5 кэриэтэ буолар. Азия континенын ити чааһыгар территориятын кээмэйинэн, географическай балаһыанньатынан уратылаах сэттэ дойду баар. Саамай сүдү дойдута - Индия. Саамай кыралара - Гималайга баар Бутан королевствота. Ол дойдулар үгүстэрэ акыйааҥҥа тахсыылаах, арай Непал уонна Бутан акыйаантан ыраах сыталлар.
Соҕуруулуу-Илин Азия.
Соҕуруулуу-Илин Азияҕа Индокитай тумул арыытыгар уонна Малайскай архипелаг арыыларыгар баар дойдулар киирэллэр. Материк ити чааһын бөдөҥ государстволара Индонезия, Лаос, Вьетнам, Филиппиннэр, Малаккскай силбэһиигэ ити регион саамай кыра дойдута - Сингапур баар.<|endoftext|>
Арҕаа Сибиир
Арҕаа Сибиир — Азия хоту өттүгэр сытар киэҥ сир. Ураалтан илин диэки Хотугу Муустаах уонна Чуумпу акыйааннар тардыыларын араарар сүрүн дьирбиигэ тиийэ тыһыынчанан биэрэстэлээх сири өрдөөҕүттэн Сибиир диэн ааттанааччы территория сабардыыр. Сирин-уотун иэнэ 2 451,1 тыһ. км². Ити территория Арҕаа уонна Илин Сибииргэ араарыллар. Арҕаа Сибиир Ураалтан илин Енисей өрүскэ диэри сытар намтал. Бу сир саарын саамай улахан дэхси сирдэриттэн биирдэстэрэ.
Рельебэ, геологическай тутула, хостонор баайа.
Арҕаа Сибиир дэхси сирин ньуурун абсолютнай үрдүгэ кыра уонна рельебэ Илин Европа дэхси сирин рельебинээҕэр быдан хаптаҕай. Арҕаа Сибиир дэхси сирин ордук намыһах учаастактара (50-150 м) киин уонна хоту чаастарыгар бааллар. Дэхси сир орто чааһын хаптаҕай ньууругар Ураалтан Енисейгэ тиийэ Сибиир хордоҕойдоро диэн ааттанар үрдэллэр тарҕаммыттар. Арҕаа, илин уонна соҕуруу намыһах үрдэллэр таргаммыттар (200—250 м). Дэхси сир ньуура бүлүүһэҕэ маарынныыр быһыылаах уонна Хотугу Муустаах акыйаан диэки кыра иҥнэри. Арҕаа Сибиир дэхси сирин хаптаҕай ньуура намтал геологическай устуоруйатын уратыларыттан сибээстээх. Манна үрдүк хайалары үөскэппит герцинскэй иҥээһиннэнии бүппүтүн кэннэ сир хаҕын хамсааһына тохтообута. Итинтэн антах герцинскэй хайалар систиэмэлэрэ үлтүрүйэн, Арҕаа Сибиир билиитэтин олбоҕун үөскэппиттэрэ. Тэҥнэммит уонна хотостубут ньууру былыргы муоралар саппыттара. Олорго юрскай, меловой, палеогеновай систиэмэлэр сөҥүү боруодаларын араҥалара дьапталлыбыттар. Дьапталҕалар, олбох ньуурун бүрүйэн, сытыары сыталлар. Неоген периодун саҕаланыытыгар муора чугуйан, түгэҕэ бүтүннүү дэхси сир буола кубулуйбут. Четвертичнэй приодка дэхси сир хоту өттө мууһунан бүрүллүбүт, онон ледник ирбит уута Хотугу Муустаах акыйааҥҥа киирэрэ мэһэйдэммит, сорох ардыгар букатын да тохтообут. Ол иһин ледник дэхси сир ньууругар киэҥник халыйбыт. Четвертичнэй мууһуруу ирбитин кэнниттэн дэхси сир эмиэ кураанах буолбут. Арҕаа Сибииргэ Обь өрүс орто уонна аллараа сүүрүгүнэн ньиэптээх, гаастаах балачча киэҥ иэннэр Самотлорга, Сургуукка, Игримҥэ, ону тэҥэ Конда, Таас үрэхтэр тардыыларыгар булуллубуттара. Арҕаа Сибиир дэхси сирин кытыыларынан рудалаах хостонор баай саппааһа эмиэ улахан. Дэхси сир соҕуруу өттүн сүүрдүбэт күөллэригэр минеральнай туустар: мирабилит, аһылык тууһа, хлористай магний, суода — мунньуллубуттар. Дэхси сиргэ торфа саппааһа сүҥкэн элбэх. Дэхси сир анныгар өссө биир күндү хостонор баай — сир аннынааҕы итии «муората» баар.
Өрүстэрэ.
Арҕаа Сибиир дэхси сирин үрдэ дэлэгэй уулаах. Бу сиринэн устар өрүстэр үгүстэрэ Обь систиэмэтигэр киирэллэр, ол эрээри хот өттүгэр өрүстэр Карскай муораҕа быһаччы түһэллэр (Надым, Пур, Таас). Илин диэки дэхси сир синньигэс балаһата Енисей тардыытыгар киирэр. Арҕаа Сибиир өрүстэригэр муус хотуттан тоҥор, оттон муус барыыта соҕуруу эрдэ, хоту хойут буолар. Иртыш — бу элбэх уулаах, орто уонна алаараа сүүрүгүнэн дэхси сир өрүһэ.<|endoftext|>
Содуом
Содуом диэн аһара туттуу, киһи быһыытын таһынан барыы, алдьатыы ааттанар.
Саха дьоно киһилии быһыыны тутуһаллар, көрсүөлэр, сэмэйдэр, сиэри хаһан да кэспэттэр, аһара барбаттар. Киһи быһыыта уонна содуом утарыта турар өйдөбүллээхтэр уонна киһи туттунар күүһэ баарын, улаханын эбэтэр суоҕун, аҕыйаҕын быһаараллар. Киһи быһыыта суох киһи содуому оҥорор кыаҕа улаатар.
Туохтан эмэ сылтаан дьону уонна атын малы даҕаны харса суох кырбаан үлтү сынньан барыы содуом диэн ааттанар. (1,406). Киһи бэйэтин туттунар күүһэ суох буоллаҕына эбэтэр арыгы иһэн итирдэҕинэ содуому оҥоруон сөп.
Оҕону кыра эрдэҕинэ атаахтатыы, бары баҕатын толоро сатааһын туруга суох, мин эрэ диэн өйдөөх-санаалаах уонна тулуура суох буолуутун үөскэтэр. Маннык иитиилээх киһи тоҕута түһэр, айыыны, дьон билбэттэрин, оҥорботторун оҥорууга аһара барыыта сыыһаны-халтыны, алдьатыыны оҥорорун элбэтэн кэбиһэр.
Бэйэтин туттунар күүһэ аҕыйах киһи кыраттан сылтанан киһи быһыытын, сиэри таһынан быһыыланыыта, ону-маны алдьатыыта содуом диэн буолар. Арыгы иһиитэ киһи туттунар күүһүн мөлтөтөрүнэн итирбит киһи оҥорор куһаҕан быһыыларын, арааһы алдьатыытын содуомнаата диибит.
Содуомнаах диэн киһи быһыытын аһара барар, содуому оҥорор киһини ааттыыллар. Арыгы иһэн баран аһара туттунар, ону-маны алдьатар киһиэхэ содуомнаах диэн ааты иҥэрэллэр.
Библияҕэ ахтыллар Содом диэн ууга тимирбит куорат дьоно оҥорбут куһаҕан быһыыларын уонна сахалыы содуом диэн тыл суолтатын тэҥнээтэххэ олус сөп түбэһэллэр. (2,575). Содом уонна содуом диэн тыллар биир суолталаах өйдөбүллээхтэрин тэҥэ, дорҕоонноро биирдэр.
Туһаныллыбыт литература..
1. Афанасьев П.С. Саха тылын быһаарыылаах кылгас тылдьыта. – Дьокуускай: Бичик, 2008. – 680 с.
2. Иллюстрированный энциклопедический словарь Ф.Брокгауза и И.Ефрона. – М.: Эксмо; Форум, 2007. – 960 с.<|endoftext|>
Хотугу Хапхаас норуоттара
Хотугу Хапхааска 18 мөлүйүөн кэриҥэ киһи олорор. Ити Арассыыйа нэһилиэнньэтин 12% ылар. Краснодарскай кыраайга уонна Ростов уобалаһыгар нэһилиэнньэ 3/5 олорор. 50-ҥа тиийэ араас омук олохсуйан олорор. Предкавказье хочотугар сүрүннээн нууччалар олороллор. Бастаан хаһаахтар көһөн кэлэн Доҥҥа, Тереккэ, ону тэҥэ Кубааҥҥа олохсуйбуттара. Хаһаахтар төрүт дьарыктарынан булт, балыктааһын, тойон ыҥырыаны иитии буолара. Кэлин сүөһү иитиитэ, сир оҥоруута баар буолбута. Кубаан, Терек хаһаахтарын удьуордара билигин да Предкавказье нэһилиэнньэтин балачча өттүн ылаллар. Хайаҕа нэһилиэнньэ үгүс өттө - хапхаас тыллаах норуоттар олохсуйан олороллор. Арҕаа өттүгэр - абхаас-адыг бөлөҕөр киирсэр норуоттар - адыгтар, черкестэр, кабардинецтар, ону тэҥэ абазиннар, илин өттүгэр - нахскай-дагестанскай бөлөх норуоттара бааллар. Нахскай хос бөлөххө чеченнэр, ингуштар; дагестанскай бөлөххө авардар, даргиннар, лезгиннэр, лактар о.д.а. кыра ахсааннаах норуоттар киирэллэр. Адыгейскай норуоттартан соҕуруу диэки Хапхаас хайатын эниэтигэр манна хойутуу көһөн кэлбит түүрк тыллаах омуктары кытта булкуспут норуоттар олороллор. Кинилэргэ карачаевецтар, балкардар уонна ногаецтар (Куматтан соҕуруу диэки кураайы истиэпкэ олороллор) киирсэллэр. Хотугу Хапхаас хайалаах оройуоннарын киин оттүгэр иранскай бөлөххө киирсэр норуот - осетиннар бааллар. Осетиннар сорохторо Хапхаас сис хайатын кэтэҕэр Грузияҕа киирэр Соҕуруу Осетия автономнай уобалаһыгар олороллор. Хотугу Хапхаастааҕы хайа норуоттара европеоиднай араас хапхаастыы тиибигэр киирсэллэр. Ити норуоттарга барыларыгар мусульманскай итэҕэл баһыйар, арай осетиннар православнай итэҕэллээхтэр.
Олохторо-дьаһахтара.
Ааспыт кэмҥэ олохтоох дьон дьарыга үкугэр айылга усулуобуйатыттан тутулуктаах буолара. Хайа иннинээҕи оройуоҥҥа, намыһах хапталга олорбут норуоттар (холбур, адыгтар) сир оноһуутунан дьарыктаналлара - сэлиэһинэй, кукуруза ыһаллара, саад үүннэрэллэрэ. Хайалаах оройуон олохтоохторо хорутуллар сирдэрэ тиийбэт этэ, хайа эниэтигэр кыракый бааһына оҥостоллоро, сороҕор онно буору атын сиртэн аҕвлвн куталлара. Күүстээх ардахтан үүнээйи өлүөн, бааһына буора бүтүннүү суураллан хаалыан сөптөөҕө. Хайа үгүс олохтооҕун сүрүн дьарыга сүөһү иитиитэ буолара. Сүрүннээн барааны, козаны иитэллэрэ, олор хайаҕа мэччийэн аһыыллара. Тыа сирин сэлиэнньэтэ - аул - дэхси сирдээх учаастакка ордук хойуу. Онно улахан симии буор эбэтэр саман (соломолоох туойтан оҥоһуллубут сиикэй кирпииччэ) дьиэлэр бааллар. Хайа олохтоохторун дьиэлэрин үксэ - сакля - таас истиэнэлээх, хаптаҕай сарайдаах тутуу буолар. Сороҕор итинник сарайы кыра олбуор курдук туһаналлара. Хапхаас норуоттара былыр-былыргыттан маһы, тааһы кыһан, тимири эллээн оҥорор, тириини таҥастыыр, көбүөр өрөр, оһуордуур дьарыктаахтар.<|endoftext|>
Лавернова Раиса Еремеевна
Лавернова Раиса Еремеевна - Саха Өрөспүүбүлүкэтин үтүөлээх учуутала, СӨ үөрэҕириитин туйгуна, СӨ култууратын туйгуна.
1965 сылллаахха сэтинньи 18 күнүгэр Өлүөхүмэ улууһун Кыыллаах арыы нэһилиэгэр төрөөбүтэ.
Кыыллаах оскуолатын иитэр үлэҕэ дириэктэри солбуйааччы, муусука учуутала, кылаас салайааччыларын мэтиэдикэҕэ түмсүүлэрин салайааччыта, «Симэх» муода тыйаатырын салайааччыта, «Тэтим» саха муусука үстүрүмүөннэрин оркестрын салайааччыта.
Үрдүкү квалификациялыыр категориялаах.
2013 сыллаахха нэһилиэк дьокутаатынан талыллыбыт. 2017 сыл күһүнүгэр нэһилиэк баһылыгынан талыллыбыт.
Наҕараадалара.
«Өлүөхүмэ оройуонун сайдыытыгар кылаатын иһин» бэлиэ, «Өлүөхүмэ улууһун туйгун учуутала», Ил Түмэн Бочуоттаах суруга.<|endoftext|>
Ынахсыт таҥара
Уһун үйэлэр тухары араас омуктар сахаларга холбоһон сахалыы саҥарарга, сахалыы үгэстэри тутуһарга үөрэммиттэр. Ол иһин сахалар таҥаралара араастар уонна элбэхтэр.
Саха дьоно кэлин икки тыһыынча сыллар усталарыгар биир киһи салайар былааһын, диктатураны үөскэтэн тоталитарнай государствоны тэриммэтэхтэрин биир туоһутунан бэйэлэригэр холбоспут бары омуктар араас таҥараларын суох оҥорон симэлиппэтэхтэрэ, биир таҥараны күүһүлээн үөскэппэтэхтэрэ буолар.
Большевиктар коммунизм таҥаратын оҥоро сатааннар бары атын таҥаралары суох оҥоро, бобо-хаайа сатаабыттара да бэйэлэрэ уһаабатылар. Дьоҥҥо-норуокка барыларыгар биир таҥара баар буолара кыаллыбата өссө былыргыттан биллэр, барыларын өйө-санаата, баҕалара биир буолара олус өр кэмҥэ кыаллыбат. Аан дойду тутугуга Күн таҥара эрэ биир.
Сылгы көрөөччү сахалар таҥаралара Дьөһөгөй диэн ааттаах. Былыр-былыргыттан сорох сахалар төрүт дьарыктара сылгы көрүүтэ эбитин бэлиэтиир.
Булчуттар таҥаралара – Байанай диэн.
Ынах сүөһү таҥарата – Ынахсыт диэн баар. Бу таҥара билигин мөлтөөһүнэ, атынынан, Иэйиэхсит диэнинэн уларыйан барыыта хоро омуктар уларыйан сахаларга кубулуйбуттарыттан сибээстээх.
Билигин саха дьонун үксүлэрэ ынах сүөһү көрүүтүнэн дьарыктаналлар эрээри Ынахсыт таҥараны аанньа ахтыбаттар, кэлин кэмҥэ букатын да умуннулар. Бу таҥара аатын кинигэлэргэ да киллэрбэт буоллулар. Бу таҥараны умнууттан ынах сүөһүнү көрүү мөлтөөтө.
Бу таҥара аатын уларытыы туохтан сэдиптэнэн үөскүүрүн быһаара сатыыллар. Уһун үйэлэргэ таҥара уларыйыыта омук бэйэтэ уларыйыытыгар тириэрдэр.
Биһиги кыра эрдэхпитинэ сайылыктарга араас сиэдэрэй быһыы ойуулардаах кыра күрүөлээх ортотугар синньигэс туруору ураҕастаах тутуулар баар этилэр. Бу ойууннар ынахсыт тартарбыт бэлиэлэрэ диэн этэллэрэ. Былыргы кэпсээннэргэ ынахсыт тартарыытын туһунан аҕыйах бэлиэтээһиннэр хаалбыттар. Ынах сүөһү көрүүтүн-истиитин, эмтээһинин аныгы ветеринарнай үлэһиттэргэ эрэ сыҥалаан кэбиһииттэн Ынахсыт таҥара симэлийэн суох буолан иһэр. Ынахсыт таҥараны умнуу сабыдыалынан билигин дьон ынах сүөһүнү аанньа ахтан көрбөт буолан эрэллэрэ биллэрэр.
Былыргы кэпсээннэргэ ахтылларынан Хоро оҕонньор оҕус миинэ сылдьар, көлөтө - оҕус. Ынахсыт таҥара хоро омуктар таҥаралара этэ. Кинилэр сүрүн дьарыктара ынах сүөһү көрүүтэ буолара.
Сайдыылаах тимир уустара сахалар соҕурууттан хоту сирдэригэр көһөн кэлэннэр хоролору кытта бииргэ олорон, үлэ бары көрүҥнэригэр баһыйан, туоратан, симэлитэн, тыал буолбуттарга кубулутан кэбиспиттэр. Хороҕор муостаах ынах сүөһүнү сахатыйбыт хоролор көрөр-истэр буолбуттар. Нууччалар кэлиилэригэр биир да хоробун диэн ааттанар киһи суох буолбутун да иһин сахатыйбыт хоролор ынахсыт итэҕэллэрин сэбиэскэй былаас буолуор диэри илдьэ сылдьыбыттар. Сахалар ынах сүөһүлэрин таҥаратын Иһигэй Иэйэхсити сэбиэскэй былаас эстибитин кэнниттэн киллэрэ сатааһын оҥоруллар.
Сахалар хоролор ынахсыт таҥараларын бэйэлэрэ Иэйиэхсит таҥаралаах буолан ылымматахтар. Ынахсыт таҥара хоро омуктар өйдөрүн-санааларын кытта симэлийбит. Бу кэмҥэ букатыннаахтык сүтэн эрэр, аата эрэ ордон сылдьар. Нууччалар кэлиилэригэр биир да хоробун диэн ааттанар, суруттарар киһи суох буолбутун кэнниттэн сэбиэскэй былаас кыайыаҕар диэри хоролор ынахсыт таҥаралара баар буола сылдьыбыт.
Сахалар төрүт өйдөрө-санаалара дириҥ силистээх. Былыргы өбүгэлэри умнан, быраҕан кэбиһэр санаалара суох. Бэйэлэрэ саханан хаалан, киһи, үчүгэй киһи буолуу өйүн-санаатын тутуһан оҕолору, кэлэр көлүөнэлэри иитэн-үөрэтэн улаатыннаран иһэллэр. Билигин саха дьонугар сайдыыны ситиһэргэ кыах баар буолла. Нуучча тылын, үөрэҕин күүһүлээн да кэриэтэ үөрэтэннэр, икки омук тылын баһылаан өй-санаа сайдыыта биллэрдик түргэтээтэ.
Оҕо «мөҕүллэн-мөҕүллэн» киһи буолар диэн этэллэр. Оҕо өйө-санаата сайдыытыгар айыыны оҥорбот буолара табыллыбат, кини өйө-санаата, ийэ кута саҥаны билэн иһэриттэн хомуллар, таҥыллар. Кини хас күн аайы туох саҥаны билбитэ, сатыыр буолбута барыта айыы буолар, өйүнэр-санаатыгар соннук ууруллан иһэр. Өй-санаа сайдан иһиитигэр элбэх билии-көрүү эрэйиллэр.
Эрчимнээх, билиэн-көрүөн баҕалаах оҕо өйө-санаата тугу эмэ саҥаны, айыыны, барыны бары оҥорор баҕата ураты күүстээх. Оҕону кыра эрдэҕиттэн киһи оҥорор куһаҕан быһыыларын арааран билэн, олору оҥорбот буолуутугар үөрэтии хайаан да туттуллар. Оҕо куһаҕан быһыылары билэр буоллаҕына эрэ олору оҥорбот кыахтанар. Кини өйүн-санаатын киһи оҥорор быһыыларын оҥорор буолууга салайан биэрии, соннук үгэстэри иҥэрии улахан, иитэр-үөрэтэр дьон сыаллара буолар.
Оҕо кыра эрдэҕинэ ханнык баҕа санаалар үөскээн, үгэс буолан иҥэн иһиилэриттэн кини таҥарата үөскээн олохсуйар. Оҕо кыра эрдэҕинэ үтүө баҕа санаалары иҥэрэн, таҥаратын олохсутан биэрии бары төрөппүттэртэн, иитээччилэртэн ирдэнэр. Уол аҕатын курдук буолар баҕа санааланнаҕына, ол санаатын улаатан баран ситиһэр.
Саха дьоно хаһан даҕаны диктатура, тоталитарнай салайыы систиэмэтин баһылаан салайбыт дойдуларыгар киллэрбэтэхтэрин бэлиэтинэн ханнык да таҥараны суох оҥорботохторо, симэлиппэтэхтэрэ буолар. Омук бэйэтэ суох буолан, симэлийдэр, тылын-өһүн сүтэрдэр даҕаны, атын омук буола уларыйбыт дьонун өйдөрүгэр-санааларыгар таҥаралара өр кэмҥэ хаалан хааларын Ынахсыт таҥара баар эбитэ биллэрэр.
Сахаларга былыр-былыргыттан сүүрүк оҕустаах Хоро оҕонньор туһунан үһүйээн кэпсээннэр бааллар. Билигин Хоро оҕонньор саха омук биир төрүтэ буолара саарбахтаммат. Ол да буоллар саха дьоно хаһан даҕаны ынах сүөһүнү көрөн, сөбүлээн олоҥхолоругар киллэрэн сүөһү көрөөччүнү арбаабыттара букатын суох. Сүөһү көрүүтэ, сылгы манааһына ханнык эрэ хамначчыт, ылгын уол үлэтэ буолар этэ. Олоҥхолорго баһыйар оруолу ылааччы, салайааччы тимир ууһа туойуллар, хайҕанар. Кини оҥорбут сэриитин сэбинэн сэбилэнэн бухатыыр атын бухатыыры кыайар. Олоҥхо диэн саха тимир ууһа тимир оҥорууларын арбыыр-хайгыыр, дьоҥҥо билиһиннэрэр ырыата-тойуга буолара итинник быһаарыллар.
Сахалар уһун үйэлэр тухары хоролордуун холбоһон хаалбыттар. Ынах сүөһүлэрин кыттыһан көрөр-истэр буолуохтарыттан ыла биир омук буолбуттар, Ынахсыт таҥараламмыттар. Бу икки омук холбоһуутугар сахалар тыллара, өйдөрө-санаалара, тимири уһаараллара, уһаналлара, үлэлэрэ-хамнастара баһыйан хоролор бары сахалыы саҥарарга үөрэммиттэр, үгэстэрин ылыммыттар. (1,16).
Туһаныллыбыт литература..
1. "Туймаада" хаһыат. №330. 10.11.2016.<|endoftext|>
Дарии
Дарии (دری "дари"; фарси́-кабули́, кабули́, афган-перс тыла) — Афганистаан таддьыыктарын  Афганистаан таддьыыктарын, хазараалар, чараймаактар уонна да атын омуктар тыллара. Афганистаан икки судаарыстыбаннай тылыттан биирдэстэрэ. Дойду хоту уонна киин өттүгэр ордук тарҕаммыт, ону таһынан хотугу Пакистааҥҥа, уонна илин Ирааҥҥа туттуллар. Афганистааҥҥа омуктар ыккардыларынааҕы тыл суолталаах. Саҥарар дьон ахсаана 12 мөлүйүөнтэн тахса  (2011, сыанабылынан). Афганистаан олохтоохторун 50 % бу тылы төрөөбүт тылынан билинэр.
Тыл үөрэхтээхтэрин үксэ таддьыык, перс тылын Афганистааннааҕы көрүҥүн курдук көрөллөр. Перс тылын ирааннааҕы барылыттан сүнньүнэн дорҕоонун тутулунан (вокализмынан), кыратык лиэксикэтинэн уонна кырамаатыкатынан уратылаах. Таддьыык тылын кытта толору сөп түбэһэрин кэриэтэ, суруга-бичигэ эрэ уратылаах, таддьыык тыла кириллицаны туһанар буоллаҕына, дарии бэйэтин суругун-бичигин туһанар (араап-перс суругуттан кыра уратылаах). Дарии, перс уонна таддьыык тылын билээччилэр бэйэ-бэйэлэрин судургутук өйдүүллэр.
Тыл аатын төрүтэ.
Хас да санаа баар. Билимдьилэр үгүстэрэ перс "дарбар" (دربار) диэн «ыраахтааҕы тиэргэнэ» диэн өйдөбүллээх тылга сыһыараллар, тоҕо диэтэххэ Сасанид ыраахтааҕылар бу тылынан саҥараллара. Бу санаа орто үйэтээҕи төрүттэргэ уонна ислаам устуоруктарын эрдэтээҥҥи үлэлэригэр олоҕурар. Ол да буоллар "«дар»" диэн тыл орто үйэ саҕаланыытыгар «ил дьаһалтата, кэнсэлээрийэ» диэн суолталаах этэ, онон «"дарии"» диэн даҕааһын аата «"дар"» диэн аат тылтан тахсыбыт буоллаҕына «дьыала-куолу тыла» диэн буоларыгар тиийэр, ол аата «официальнай тыл», «ил тыла». Аныгы перс тылыгар бу өйдөбүллэр араабтан киирбит тылынан бэриллэллэр  (rasmi) уонна  (dowlati), бу тыллар, биллэн турар, ислаам киириэн иннинэ суох этилэр.
Аһаҕас дорҕооннор.
Литэрэтиирэлии тыл вокализма 8 аһаҕас дорҕоонноох. Бу дорҕоонноро уһатыылаах уонна кылгас диэн арахсар эрээри дьиҥэр бу араарыы суолтата намтаабыт. Ол оннугар аһаҕас дорҕооннор көтөҕүүлэринэн (по подъёму) арахсаллар, ону таһынан сорох дорҕооннор /ī ē ū ō ā/ олохсуйбут туруктаахтар (устойчивые), оттон сорох дорҕооннор /e o/ — халбаҥ туруктаахтар (неустойчивые).<|endoftext|>
Удалянчи
Удалянчи куорат Кытай хоту өттүгэр сытар дьоҕус куорат. Хэйлунцзян провинция Хэйхэ округун куората буолар. 9800 кв.км. иэннээх. 2010 сыл биэрэпиһинэн 326390 киһилээх
Удалянчи - 5 улахан күөл холбоһуга диэн өйдөбүллээх. Куорат бэлиэ сирдэринэн биэс сойбут вулкаан күөллэрэ буолаллар. Удалянчи куорат уезда 1 уулусса комитетыгар, 3 бөһүөлэккэ уонна 10 буоласка арахсар.
Удалянчи кэрэ бэлиэ сирдэринэн буолаллар, бу биһиэхэ баар курдук муустаах хайа хаспаҕа баар. Онно 5 кыраадыс тымныы турар төгүрүк сыл. Куорат үрдүгэр Чжун Лин диэн былыргыттан турар буддистар храмнара турар. Онно сатыы тахсаҕын. Сатыы тахсар суолуҥ иннигэр харах уута диэн ааттаах дьүүктэ сүүрэ сытар, таҕыстахха Гуаньинь диэн кытайдар дьиэ уотун араҥаччылыыр айыыларын статуята турар. 280 сыл анараа өттүгэр вулканнар эстэннэр оҥорбут күөллэрин быыһыгар Хара дракон диэн хайа 18 үйэҕэ үөскээбит. Онно туран көрдөххө биэс күөл барыта көстөр. Куорат ортотунан тоҥон хаалбыт вулкан магмалалара үрэх курдук үөскэппиттэрэ сытар. Дьүүктэлэр Сүрэх эмтиир, харах эмтиир, куртах эмтиир диэн арахсаллар, ол таһынан кыра ванна курдук таас хаспахтарга уу мустар ол ону тирии ыарыытын эмтиир дииллэр.
Сүрэх эмтиир дьүүктэ үрэх буолан бэйэ оҥоһуу бассейыҥҥа мустар. Ол уу үс эрэ кыраадыс, иһигэр киирэн киһи өр тулуйан олорбот. Уҥуох тоҥуор дылы нэһиилэ тулуйа сатаан баран таһырдьа таҕыстахха күн уотугар ип итиинэн, хартыыһа ууруллубутун курдук ититэр. Дьэ ол тымныы итии уларыйыытыгар киһи сүрэҕэ бөҕөргүүр диэн ааттыыллар. Ити дьүүктэлэр бары араас састааптахтар. Харах эмтиир дьүүктэ үрүҥ көмүһэ элбэх дииллэр. Харах сууннахха олус туһалаах киһи хараҕын дьэҥкир бүрүөтүн чөлүгэр түһэрэр диэн ааттыыллар кытай эмчиттэрэ.
Удалянчи куорат ити эмтээх дьүүктэлэри туһанан курорт систематат олус сайдыбыт.<|endoftext|>
Хамчаакы тумул арыыта
Хамчаакы тумул арыыта - Евразия хотугулуу-илин өттүгэрсытар, Арассыыйа сиригэр-уотугар киирэр тумул арыы. Арҕаа өттүгэр Охотскай муора, илин өттүгэр Беринг муората уонна Чуумпу акыйаан иилии сыталлар. Таймыыр кэнниттэн кээмэйинэн Арассыыйа иккис тумул арыыта. Уһуна 1200 биэрэстэ кэриҥэ, оттон муҥутуур кэтитэ 480 биэрэстэ.
Хамчаакы киин чааһыгар кэккэлэһэ сытар Ортоку уонна Илин сис хайалар икки ардыларынан Хамчаакы киин намтала сытар. Сис хайалар намтал диэки эниэлэрэ сиҥнииттэн үөскээбиттэр, ол иһин туруорулар. 1500-2000 м үрдүктээх ортоку сис хайа дэхсилэммит, көнө ньуурдаах. Ол ньуурун үрдүнэн умуллубут вулканнар хороһон тураллар. Сис хайа соҕуруу чааһыгар үөһэ тахсыбыт былыргы криссталлическай боруодалар кырыылаах арҕастары, өргөстөрү үөскэтэллэр.
Илин сис хайа уонна муора биэрэгин икки ардыларынан 1300 м диэри үрдүктээх вулканическай плато баар. Плато ньууругар үгүс ахсааннаах умуллубут уонна дьайар вулканнар хороһон тураллар. Барыта Хамчаакы тумул арыытыгар 150-тан тахса вулкан баар, онтон 30-ун кэриэтэ дьайар; ити вулканнар бары бу платоҕа бааллар. Вулканнар сир хаҕын тектоническай быһыттыыларын батыһа тарҕаммыттар. Вулкан үксэ конус курдук быһыылаах; хойуу, сыыйыллаҕас лаабаны тоҕо тэбэн таһаарар. Евразияҕа саамай үрдүк, сотору-сотору эстэр вулкан - Ключевскай сопка (4750 м). Бу Хамчаакы саамай үрдүк туочуката. Сорох вулкан конуһа күүскэ алдьанан, сүүнэ тутуу үлтүрүйэ сытарын курдук буолар. 990-ка диэри итии температуралаах уулаах сыркылар, гейзердэр сир үрдүгэр тахсыылара вулкан дьайыытыттан сибээстээхтэр. Гейзернэй өрүс хочотугар 22 бөдөҥ гейзер баар. Олортон хас биирдиитэ өтөр буола-буола итии ууну, паары өрө тыбыыран таһаарар. Саамай улахан гейзер Великан 3 чаас буола-буола 4 мүнүүтэ устата үөһэ тэбэр. Уу фонтана 30 м үрдүккэ тиийэр, оттон паар 300 м үөһэ тэбэр. Гейзердэр тулалара бүтүннүү паар буолар уонна ууттан арахсар туустар араҥаларынан бүрүллэр. Учуонайдар итии сыркылары эмкэ, дьиэлэри, теплицалары ититэргэ уонна электроэнергияны ыларга туттар ньымалары ырытан оҥорбуттара.
Айылҕатын уратыта.
Элбэх ардахтаах ичигэс сайын, халыҥ кунустаах почва шеламайник, эһэ силиһин, борщевик үрдүк отторо дохсуннук үүнэллэрин хааччыйаллар. Зонтичнай үүнээйилэр ордук үрдүктэр уонна олус түргэнник үүнэллэр: 12 күн устата ол оттор 2-3 м үрдүүллэр. Токур намыһах умнастаах, налыйбыт лабаалардаах, халыҥ хара туостаах таас хатыҥын сэдэх мастаах тыалаах Хамчаакы хамсыыр харамайыгар тайҕа кыыллара баһыйаллар. Хамчаакыга эрэ төрүүр-ууһуур харамайдар бааллар.<|endoftext|>
Хубсугул
Хубсугу́л (урут Косогол, ардыгар Хувсгел, , ) — Хоту Монголияҕа сытар улахан күөл, Арассыыйа кыраныыссатыттан чугас. Иэнинэн иккис уонна ордук дириҥ күөл буолар. Төрүтүнэн (күөл Байкал рифтыгар киирэр), гидрогеологиятынан уонна уутун састаабынан Байкалга олус майгынныыр, ардыгар күөлү «Байкал биитэ» диэн ааттыыллар эбит.
Гидрография уонна климатын уратылара.
Хубсугул — хайларга үрдүк сытар күөл, Илин Саяннар соҕуруу эниэтигэр байҕал таһымыттан 1646 м үрдүккэ сытар. Күөл уутун сабардама 381 км³, муҥутуур дириҥэ 262 м., Хубсугул — Монголия ордук дириҥ күөлэ буолар. Күөл уһуна 136 км, ордук кэтирээһинэ 36,5 км. Күөлгэ 96 өрүс уонна үрэх түһэр. Хубсугултан Эгийн-Гол өрүс тахсар (Селенга бассейныгар киирэр). Ахсынньыттан ыам ыйыгар диэри тоҥор. Күөл устун ааллар усталлар. Соҕуруу Хатгал, хоту Ханх бириистэннэр үлэлииллэр. Сыл ахсын күөл сэтинньи бүтэһигэр мууһуран барар, муус халыҥа 1,4 м. Муус ууллуута ыам ыйыгар саҕаланар уонна бэс ыйын саҕаланыытыгар ууллан бүтэр. Уу температурата ортотунан +10…+14 °C, хомолорго сайынын балайда сылыйар. Хубсугул таһыгар фосфориттар сытар сирдэрин булбуттар.
Бэлиэ сирдэр уонна туризм.
Хубсугул иккис аата — Күөх чөмчүүк. Хубсугул — быһа холоон 17 былыргы күөллэртэн (2 мөл саастаах) биирдэстэрэ. Хубсугул олохтоохтор айыыргыыр сирдэрэ буолар. Күөлтэн сүүрдэн тахсар Эгийн-Гол өрүс 1000 км устан Селенга өрүһүнэн Байкал күөлүгэр түһэр. Күөллэр икки ардылара быһаччы 200 км.
Күөл тула киин Азия истиэбин уонна сибиирдээҕи тайҕа уларыйар сирэ, судургутук харайыллар национальнай парк буолар. Паркаҕа элбэк Аан дойду кыһыл кинигэтигэр киирбит кыыллар уонна харамайдар үөскүүллэр: чубуку, тайах, бөрө, сиэгэн, бүүчээн, эһэ, киис, сибиир хайа козела, күөлгэ балык 9 көрүҥэ иитиллэр, ол быыһыгар быйыт уонна дьарҕаа.
Хубсугул — туристар сөбүлээн сылдьар сирдэрэ. 2007 сыллаахха, Ханх таһыгар 5 турбаза баар эбит, соҕуруу Хатгал диэки 29. Күөл устун дьону таһар «Сухэ Батор» паромсылдьар, ол гынан баран массыыналары тиэйбэт. Күөл хоту өттө Россия кыраныыссатыттан 11 км сиргэ сытар, КПП Монды — Ханх.<|endoftext|>
Elementary OS
Elementary OS (Элементари ОС), Linux системнай программаларыттан биирдэстэрэ. Кэнники кэмҥэ ордук биллэр, дьиэҕэ да, корпоративнай да секторга, офиснай да секторга (LibreOffice диэн офистаах).<|endoftext|>
LibreOffice
LibreOffice ("ЛибреОфис", "Көҥүл офис") — аһаҕас куодтаах офиснай бырагыраамалар бакыаттара. 2010 сыллаахха OpenOffice бакыаттан хайытыллан төрүттэммитэ. Программистар үлэлэрин The Document Foundation диэн барыс киллэрбэт пуонда дьон сиэртибэлээбит харчыарын хомуйан өйүүр.
Офис бакыатын иһигэр тиэкиһи уонна табылыыссаны оҥорор процессордар, презентация оҥорор бырагыраама, векторынан ойуулуур эрэдээктэр, билии олоҕун салайар тиһик уонна формула эрэдээктэрэ киирэллэр. Сүрүн формаата аһаҕас OpenDocument (ODF, ISO/IEC 26300) формаат буолар, ону таһынан атын да формааттары туттуохха сөп, ол иһигэр Office Open XML, DOC, XLS, PPT, CDR.
Офис бакыата GNU LGPL аһаҕас лиссиэнсийэннэн тарҕанар, ол иһин бүддьүөт да, урбаан да, үөрэх да тэрилтэлэригэр, биирдиилээн да дьон босхо туһаныахтарын сөп.<|endoftext|>
Евразия
Евразия - сир саарын улуукан материга. Иэнэ - 54,759 мөл км². Ити Африканы уонна Хотугу Американы холбуу ылбыкка тэҥнэһэр, кураанах сир бүтүннүүтүн 1/3 ылар. Аан дойду нэһилиэнньэтин 70% тахса киһи олорор, нэһилиэнньэтин ахсаана 5 млрд тахса.
Евразияҕа сир саарын саамай үрдүк хайата Джомолунгма (Эверест), саамай улахан күөл Каспийскай муора, саамай дириҥ күөл - Байкаал, саамай улахан иэннээх Тибет хайата, саамай улахан Аравия тумул арыыта, саамай улахан географическай уобалас - Сибиир, кураанах сир саамай намыһах туочуката - Өлбүт муора намтала. Евразияҕа сир саарын саамай тымныы полюһа - Өймөкөөн бааллар.
Географическай балаһыанньата.
Евразияны свет икки чааһа - Европа уонна Азия үөскэтэр. Итилэр кыраныыссаларын барыллаан Ураал хайатын илин тэллэҕин кыйа, Эмба өрүһүнэн, Каспийскай муора хоту биэрэгинэн уонна Кума-Манычскай хаспаҕынан ыытар үгэстээхтэр. Муоратааҕы кыраныыссалара Азовскай, Хара муоранан, ону тэҥэ Средиземнэй муораны холбуур силбэһиинэн ааһар.
Атлантическай акыйаан, Скандинавскай тумул арыыны туспа арааран, кураанах сиргэ ыраахха диэри үтэн киирэр. Материк соҕуруу өттүгэр Аравия уонна Индостан тумул арыыта ойуччу улаханнар. Итилэри Индийскэй акыйаан тулалыыр. Евразия соҕуруу биэрэгин ыксатыгар арыы аҕыйах, саамай бөдөҥнөрө - Шри-Ланка.
Чуумпу акыйаантан тумул арыылар (Хамчаакы) уонна арыы субурҕалара кытыы муоралары араараллар. Евразияны хотуттан тулалыыр Хотугу Муустаах акыйаан кураанах сиргэ кыратык үтэн кииртэлиир. Арассыыйа сиригэр-уотугар киирэр ордук бөдөҥ тумул арыылар - Кольскай, Таймыыр, Чукотскай. Биэрэктэн тэйиччи соҕус Саҥа Сир, Саҥа Сибиир уо.д.а. арыылар бааллар.
Евразия - сир саарын түөрт акыйаана тулалыыр соҕотох материга.<|endoftext|>
Кыраныысса таһынааҕы Азия
Кыраныысса таһынааҕы Азия - Арассыыйа олохтоохторугар сыһыаннаах география өйдөбүлэ, Азия Арассыыйаттан ураты сирдэрэ. Манна уонунан бөдөҥ уонна кыра судаарыстыба баар. Хас биирдии судаарыстыба айылҕата, хаһаайыстыбата уратылаах. Айылҕа, хаһаайыстыба уратыларын көрөн Соҕуруулуу-Арҕаа, Соҕуруу, Киин, Илин уонна Соҕуруулуу-Илин Азияны араартыыллар.
Соҕуруулуу-Арҕаа Азия дойдулара.
Бу бөлөххө Туурсуйа, Иран, Ирак, Афганистан, Саудовскай Аравия уонна Аравия тумул арыыга баар итилэрдээҕэр кыра судаарыстыбалар киирэллэр. Итини барытын ардыгар "Чугас Илин дойдулар" уонна "Орто Илин дойдулар" диэн холбуу ааттыыллар. Соҕуруулуу-Арҕаа Азия - аан дойду саамай былыргы култуурата үөскээбит сириттэн биирдэстэрэ. Биһиги эрабыт быдан иннинэ онно сири оҥоруу, сүөһүнү иитии, үгүс ремесло, сири нүөлсүтүү баара биллэр.
Киин Азия дойдулара.
Евразия бу чааһыгар Монголия уонна Кытай улахан өттө киирэр.
Илин Азия дойдулара.
Илин Азия ылар сирэ-уота балачча киэҥ. Чуумпу акыйаан биэрэгин кыйа тыһыынчанан биэрэстэни тайыыр. Материк ити чааһыгар Корея тумул арыытын судаарыстыбалара, Хотугулуу-Илин уонна Илин Кытай, арыыларга - Япония бааллар.
Соҕуруу Азия дойдулара.
Азия бу чааһыгар сэттэ дойду киирэр. Ол дойдулар үгүстэрэ акыйааҥҥа тахсыылаах, арай Непал уонна Бутан акыйаантан ыраахтар. Соҕуруу Азия сүдү дойдута - Индия, саамай кыралара - Гималайга баар Бутан королевствота.
Соҕуруулуу-Илин Азия дойдулара.
Соҕуруулуу-Илин Азияҕа Индокитай тумул арыытыгар уонна Малайскай архипелаг арыыларыгар баар дойдулар киирэллэр. Соҕуруулуу-Илин Азия дойдулара Евразия уонна Австралия икки ардыгар айылҕа "муостата" буолар курдук субуһан сыталлар. Материк бу чааһын бөдөҥ судаарыстыбалара - Индонезия, Лаос, Таиланд, Вьетнам,Филиппиннэр, кыракый судаарыстыба - Сингапур бааллар.<|endoftext|>
Соҕуруу Кэриэйэ воната
Соҕуруу Кэриэйэ воната (, codice_1) диэн Соҕуруу Кэриэйэ валютатын биирдигэ. Биир вона 100 чоҥҥа арахсар, ол гынан баран билигин туттуллубат. Вона Соҕуруу Кэриэйэ киин куоратыгар Сеулга бэчээттэнэр. Өссө атын вона - Хоту Кэриэйэ воната баар.
Аатын устуоруйата.
Урукку вона диэн тыл Кытай юаньын уонна Дьоппуон иенатыгар сыстыганнаах. Хандьаҕа баар иенаттан (), бэйэтэ кытай тылыгар баар иероглифтан тахсыбыт. төкүнүк формалаах диэн тылбаастанара. Билиҥҥи вонаны кэриэйэ буукубалаларынан эрэ суруллааччылар. </ref>
Эргиигэ 1962 сыл бэс ыйын 9 күнүгэр тахсыбыта. Онно биир вонаны уон Соҕуруу Кэриэйэ хваныгар уларыталлара. 1975 сыл кулун тутар 22 күнүгэ хваннаах харчы бүппүтүн кэннэ соҕотох төлөбүр ньымата буолбута. ISO 4217 куодугар KRW диэн буукубалаах куод биэриллибитэ.1962 сыллаахха сэрии буолар бириэмэтигэр вона АХШ дуолларыгар баайыллыбыта.
1980 сыл олунньу 27 күнүттэн бэйэтин курсугар тахсарыгар хардыылар оҥоһуллубуттара. Толору бэйэтин курсугар 1997 сыл ахсынньы 24 күнүгэр Аан дойду үп пуондатын кытта сөбүлэһии илии баттаммытын кэннэ тахсыбыта. Сотору буолан баран Азия үп кризиһын түмүгэр икки төгүл чэпчээбитэ.<|endoftext|>
А.Д. Филиппов аатынан Сынньалаҥ Киинэ
Хоро нэһилиэгин дьонун-сэргэтин кэрэҕэ-үтүөҕэ уһуйар, талааннарын таһаарар кулууп дьиэтэ I Хороҕо 1952 с. Петров Петр Петрович сэбиэдиссэйдээх, Седалищева Елизавета Филипповна библиотекардаах үлэлээбит. Бу сыл саҥа кулууп дьиэтин тутуутун саҕалыыллар, тутуу биригэдьииринэн Ефремов Филипп Семенович, тутааччылар Васильев Иван Васильевич, Павлов Харлампий, Иннокентьев Петр Семенович уо.д.а. түүннэри-күнүстэри күүстээхтик үлэлээн 1953с. үлэҕэ киллэрбиттэрэ.
Үлэлээн ааспыт кулууп сэбиэдиссэйдэрэ.
1953-1954 сс. Петрова Татьяна Петровна үлэлии сылдьыбыт. Бу сылларга сельскэй кулууп уонна сельскэй библиотека диэн арахсыбыттар.
1955-1956 сс. кулуупка сэбиэдиссэйинэн Хантаров Константин Софронович, сельскэй библиотека сэбиэдиссэйинэн Аммосова Матрена Саввична үлэлээбиттэрэ. Ол саҕана кулууб дьиэтэ оьо5унан оттуллар буолан,1956с-1965с. Иванов Семен Прокопьевич оһох оттооччунан, кэргэнэ Марфа Тимофеевна остуораһынан үлэлээн, 6 оҕолорунаан кулууп дьиэҕэ үрдуттэн олорбуттар.
1956 с.Дүллүкү нэһилиэгиттэн Петров Кирилл Сергеевич кэлэн үлэлээбитэ, нэһилиэк олоҕор улахан сэргэхсийиини таһаарбыта. Саҥа драматическай айымньылары туруорарга холонуулар саҕаламмыттара. Ахсынньы ыйга киинэ көрдөрөөһүнүгэр постояннай передвижка олохтонор, киномеханигынан Поскачина Марфа Филипповнна үлэлиир, өрүс бэтэрээ өттүн киинэни моторканнан туораталлара, онно моториһынан Ефремов Дмитрий Иннокентьевич үлэлээбит. Фото, шахмат, дуобат, үҥкүү, драма, хоровой куруһуоктар үлэлииллэр. Сыл устата 17 доклад, лекция, 2 монтаж, 2 тематическай биэчэрдэр, 9 постановка, сценка турбут. Маны таһынан фермаларга кыһыл муннуктар, боевой листоктар оҥоһуллубуттар.
1959 с. ССРС, Саха сирин культуратын туйгуна, Үөһээ Бүлүү улууһун Үөдүгэй нэһилиэгин, Чурапчы улууһун Хоптолоох нэһилиэгин бочуоттаах олохтооҕо Аммосов Афанасий Дмитриевич директорынан биир сыл үлэлиир.
1961 с. Кулууп сэбиэдиссэйинэн Иванов Василий П., библиотекарынан Неустроева К.У. кыра кэмҥэ үлэлии сылдьыбыттар.
1963 с.Кулуупка Еремисова Дария Николаевна, библиотекарынан Чиряева Матрена Алексеевна, киномеханигынан Поскачина Марфа Филипповна үлэлээбиттэр.
1964 с. Анал үөрэхтээх специалистар кулууп зав. Никонова Марина Степановна, библиотекарынан Григорьева Т.А. үлэлии кэлэллэр.
1965-1966с.- Никонова Мария Степановна заведующайыыр, Поскачина Марфа Филипповна киинэ көрдөрөн сыллааҕы бэриллибит былааны аһара толортуур.
1966 сыл саҥатыгар сөптөөх үлэһит суоҕунан кыра кэмҥэ Дягилева Ирина Серафимовна сэбиэдиссэйдиир, онтон от ыйыттан саҥа оскуоланы бүтэрбит Иванова Валентина Семеновна киирэн 1967 сыл ыам ыйыгар дылы тахсыылаахтык үлэлиир.Кини улахан үлэтинэн “Лоокуут уонна Ньургуһун”- /Т.Сметанин/ пьесаны туруорбута. Манна Лоокуут- Николай Сергеевич Санников, Ньургуһун- Елизавета Васильевна Ченохова – Спиридонова, Лэкиэс – Иван Афанасьевич Егоров сүрүн оруоллары оонньообуттара.
1967 с. Еремисова Дария Николаевна салгыы үлэлии кэлбитэ. Бу сылга Улуу Октябрь 50 сылын өрө күүрээннээхтик көрсөргө диэн нэһилиэк сельскэй советын депутаттарын сессиятыгар 5№ протоколга бөһүөлэк киинигэр 200 миэстэлээх саҥа кулууп тутуутун үлэтин саҕалыырга диэн уураах ылыналлар. Киномеханиктарынан Поскачина Марфа Филипповна, Николашкина Мария Гаврильевна үлэлииллэр.
1968-1969с. Ньурба улууһун, Маалыкай нэһилиэгиттэн Махатырова Нина Сергеевна кэлэн үлэлиир.
1969 сылга Васильев Петр С., Егоров Дмитрий Иванович үлэлээбиттэр.
1969-1970 сылга саҥа оскуоланы бүтэрбит Захаров Николай Иннокентьевич- Добурусуок директорынан, Суханов Павел Максимович худругунан үлэлииллэр, Онтон Захаров Николай Советскай Армияҕа сулууспалыы ытык иэһин төлүү барарынан кыра кэмҥэ директорынан Суханов Павел Максимович хаалар.
1970 с. – Сельскэй кулууп аатыттан Сельский Дом Культуры диэн статустанар, аҕыйах кэмҥэ Моргусов Афанасий Александрович кэлэн директордыыр.Ол кэнниттэн Васильев Петр С. 1972 с диэри директордыыр, Павлова Матрена Алексеевна библиотекарынан үлэлиир.
1972 сылга алтынньы ыйга бары ирдэбиллэргэ эппиэттиир саҥа кулууп дьиэтэ үлэҕэ киирэр. Директорынан Моргусов Афанасий Александрович үлэлиир
1973с. Дьокуускайдааҕы культурнай сырдатар училище хореографическай салаатын бүтэрэн кэлбит Кузьмина Ноябрина Семеновна директорынан, худругунан Чурапчы улууһун Одьулууҥҥа баянистар курстарын туйгуннук бүтэрэн, республикаҕа аатырбыт Найахы хоругар баяниһынан үлэтин саҕалаабыт Филиппов Александр Дмитриевич үлэлии кэлэр.
1974 с. Евдокимов Иннокентий Алексеевич директорынан, Кузьмина Ноябрина Семеновна худругунан, худуоһунньугунан Алексеев Анатолий, библиотекарынан Санникова А.Р., киномеханиктарынан Поскачина Марфа Филипповна, Ефремова Мария Тимофеевна, Попова Татьяна Сонгиновна, тех.үлэһиттэринэн Семенова Мария Ивановна, Суханова Варвара буолан үлэлииллэр.
1976 с. Дьокуускайдааҕы культурнай сырдатар училище хореографическай салаатын бүтэрбит Алексеева Елизавета Васильевна,театральнай отделениены бүтэрбит Коркина Матрена худругунан ананан, аккомпаниаторынан Филиппов Александр Дмитриевич үлэлэрин саҕалыыллар.<|endoftext|>
Эбилгэ (Бүрээтийэҕэ оройуон киинэ)
Эбилгэ (бур. Эбилгэ, , барыйааннара — "Ивалга", "Иволга") — сэлиэнньэ (1973—1991 сс. — куорат тииптээх бөһүөлэк), Бүрээт Өрөспүүбүлүкэтин Эбилгэ оройуонун уонна Эбилгэ тыа сэлиэнньэтин киинэ.
Олохтоохторун ахсаана — 7382 киһи (2010).
Географията.
Эбилгэ хочотун ортотугар  Улан-Удэттэн соҕуруулуу арҕаа 27 км сиргэ Кяхта федераллыы суолталаах А340 тыраагар сытар. Сэлиэнньэ хочо соҕуруу өттүгэр баар. Сирин ньуура — куйаар хаптала, Эбилгэ өрүс диэки кыратык иҥнэри. Сэлиэнньэ соҕуруу кырыытыгар Баян-Тогод диэн хайа турар (710 м).
Устуоруйата.
Эбилгэ хочотунан былыргаттан араас моҕуол биистэрэ сылдьаллара. XVIII үйэ саҕаланыытыгар Байкаал арҕаа өттүттэн кэлбит эхирииттэр уонна булагааттар олохсуйбуттара. Үһүйээн быһыытынан олохсуйбут сирдэрин  "Эбилгэтэ" ("өҥ сир") диэн ааттаабыттар, кэлин бу аат нуучча докумуоннарын сабыдыалынан "Эбилгэ́"," Ивалга́", "Иволга́" диэн ааттанар буолбут.
XX үйэ саҥатыгар билиҥҥи Эбилгэ сэлиэнньэтин оннугар Мангазай уонна Боро-Губээ диэн бүрээт улуустара бааллара.  1940 сыллаахха Мангазай улууска Эбилгэ оройуонун киинэ Саянтуй сэлиэнньэтиттэн көспүт, онон ситимнээн сэлиэнньэ Эбилгэ (Иволгинскай) диэн ааттаммыта.
1951—1959 сыллардаахха Бүрээт тыа хаһаайыстыбатын  техникумун Иволгатааҕы үөрэтэр-уопуттуур хаһаайыстыбата (ОПХ) баар этэ. 1959 сыл кулун тутар 3 күнүгэр оҕуруот аһын уонна үүтү оҥорон таһаарар  «Иволгинскай» сопхуос үөскээбитэ.
1973 сыл кулун тутар 22 оробуочай бөһүөлэк ыстаатыһа иҥэриллибитэ.
1991 сыл алтынньы 4 күнүгэр тыа сэлиэнньэлээх пууна буолбута.<|endoftext|>
Эбилгэ дацаана
Эбилгэ дацаана «Хамбыын Сүмээ» (དགའ་ལྡན་བཀྲ་ཤིས་ཆོས་འཁོར་ "Гандан Даши Чойнхорлин"; бур. Түгэс Баясгалантай Үлзы Номой Хүрдын Хийд — «Дьолу аҕалар уонна үөрүүнэн туолбут үөрэх эргиирин уйата») — буддизм манастыыр-дацаана, Арассыыйа буддизмын Саҥхатын киинэ.
Устуоруйа уонна архитектура мэҥэтэ. Бүрээт Өрөспүүбүлүкэтигэр Эбилгэ оройуонун Үөһээ Эбилгэ диэн Улан-Удэттэн 36 килэмиэтирдээх сэлиэнньэҕэ баар.
Устуоруйата.
Буддизмы ССРС-ка 1930-с сылларга отой суох гыммыттара. Аҕа дойду Улуу сэриитин бүтүүтүгэр дойду үрдүнэн сыаркаптары, мэчиэттэри, дацааннары сөргүтүү саҕаламмыта.  Бүрээт-Монгол АССР-ын Совнаркома ыам ыйын 2 күнүгэр 1945 сыллаахха  тахсыбыт № 186-ж «Об открытии буддийского храма „Хамбинское Сумэ“ в улусе Средняя Иволга» уурааҕынан саҥа дацааны арыйарга көҥүл биэрбитэ. Өрөспүүбүлүкэ буддиистара харчы уонна итэҕэл малын-салын хомуйан барбыттара. Хомуллубут харчыннан Ошор-Булаг диэн сиргэ мас дьиэ туппуттара, дуҕан көрүҥүн биэрбиттэрэ. Сураҕы истэн итэҕэллээх дьон кэлэн тутууга көмөлөһөр буолбуттара.
Оннук 1945 сыл ахсынньы 12 күнүгэр  гэбшэ Галсан Хайдуб диэн киһи салалтатынан бастакы аһаҕас «Сахюусан хурал» диэн сиэр-туом оҥоһуллубута. 1946 сыл олунньутугар саҥа дьыллааҕы сиэрдэр-туомнар  — «Сагаалганай хурал» — туох баар каноннары тутуһан ыытыллыбыттара. Бастакы Цогчен-дуҕан 1948 сыллаахха тутуллубута, кэлин иккис цогчен тутуллубутун кэннэ бу дьиэ бөлөһүөпүйэ факультетын Чойра-дуҕана буолбута.
1951 сыллаахха былаас дацааҥҥа сирин тыыран биэрбитэ. Ол кэннэ ламаалар олорор дьиэлэрэ, хаһаайыстыбаннай тутуулар баар буолбуттара. 1970-с сылларга манастыыр билигин баар үгүс дьиэтэ тутуллубута.  1970 сыллаахха иккис аҕыс эркиннээх Цогчен-дуҕан тутуллубута, 1976 сыллаахха үһүс собуор хыраама тутуллубута, ол кэлин Деважин Сумэ буолбута.
1991 сыллаахха дацаан иһинэн Дамба Даржа Заяев аатынан «Даши Чойнхорлин» Буддизм университета аһыллыбыта. Билигин онно сүүсчэкэ усутудьуон - хувараак - үөрэнэр. Университет 4 факультеттаах: бөлөһүөпүйэ, тантра, иконография уонна мэдиссиинэ.
2002 күһүнүгэр Эбилгэ дацааныгар Этигэлов Хамбо-ламааны аҕалбыттара. 2003 сыл тохсунньутугар кинини харайар хыраам тутуутун туһунан быһаарыныы ылыныллыбыта. Бу дьиэни Янганжин дацаанын билигин суох Дэважин-дуганын бырайыагынан туппуттара. Ол дьиэ бырайыагын Этигэлов бэйэтэ оҥорбут уонна дьиэтин 1906 сыллаахха туттарбыт эбит. Хыраам 2008 сыл алтынньы 31 күнүгэр үөрүүлээх быһыыга-майгыга аһыллыбыта.
Билигин дацааҥҥа күн аайы хурааллар ыытыллаллар, үөрэх көмүскээччилэригэр "сахюусааннарга" аналлаах сиэр-туом уонна атын сиэр-туом ыытыллар. Дацааҥҥа элбэх паломник уонна араас дойдуттан туриистар сылдьаллар.
Дацаан дуҕаннара.
Маны таһынан манастыыр сиригэр Хамбо-ламаа олорор дьиэтэ, бибилитиэкэ, «Даши Чойнхорлин» Буддизм университетын үөрэтэр дьиэлэрэ, сайыҥҥы гостиница, буддизм ускуустубатын түмэлэ, ытык субурганнар, араас тутуулар, таба иитэр вольер бааллар.
Дацааҥҥа ыалдьыты көрсөр киин баар, онно хурааллар хаһан буолалларын, ханна хонуохха сөбүн уонна да атыны билиэххэ сөп. Дацаан хаҥас киирэр аанын аттыгар атыылыыр лааппылар бааллар, онтон буддизмҥа сыһыаннаах табаардары ылыахха сөп.
Манастыыр тас өттүгэр кыра стадион баар, онно бүрээттии күрэхтэһиилэр ыытыллар — тустуу, оҕунан ытыы. Дацаан илин өттүгэр ипподром баар.
Көлө.
Манастыыртан соҕуруу 5 килэмиэтирдээх сиргэ  Улан-Удэ — Кяхта А340 автомагистраль ааһар. Улаан-Үдэттэн оптуобустар Эбилгэҕэ (Иволгинскайга) диэри, онтон эмиэ оптуобустар сылдьаллар.<|endoftext|>
Сойуоттар
Сойуоттар (, "соёд, сойыт, саяты") — Бүрээтийэ Ахын аймагар (Окинскай оройуонун) түөлбэлээн олорор олохтоох аҕыйах ахсааннаах омук.
Устуоруйалара.
Сойуоттар сайаан самадьыларын сорҕолоро, Илин Сайаан түҥ былыргы олохтоохторо. Кэлин тылларын сүтэрэн, түүр тылламмыттар. Ол эрээри олохторун отуорун, култуураларын уонна сиргэ-дойдуга, олоххо сыһыаннарын чөл хаалларбыттар диэн буолар. Бу омуктар тустарынан сурукка XVII үйэҕэ казаактар скаазтарыгар киллэрбиттэрэ баар.
Илин Сайааҥҥа хонгодоор диэн бүрээт биистэрэ олохсуйбуттарын кэннэ, сойуоттар бүрээт дьахталларын ойох ылар буолбуттар. Аны тыллара бүрээт тылыгар чугаһаабыт. Ол эрээри таба иитиитинэн уонна булдунан дьарыктаналларын тохтоппотохтор. Хойукка диэри диэри туспа омук быһыытынан билиниллибэттэр этэ. 2002 сыллаахха эрэ биэрэпискэ сойуот туспа омук быһыытынан киирбитэ.
Тыллара.
Сойуоттар ураал тылларыгар киирэр самадьылыы тылынан саҥараллар этэ, кэлин сойуот-цаатан тыла диэн ааттанар тыва тылыгар уонна Монголияҕа монгуол тылын цаатан барыйааныгар чугас түүр тылыгар көспүттэр. Билигин да бу тылы аҕыйах кырдьаҕас киһи билэр.
Кэлин бүрээттэри кытта ыкса олорбуттарын түмүгэр алтаай тылларыгар киирэр бүрээт тылыгар көспүттэр. Бүтүн Арассыыйатааҕы 2002 сыллаах биэрэпис түмүгэр 2739 киһи сойуоппун дэммит, олортон бүрээт тылын  2623 киһи (96 %) билэр эбит, 2429 киһи (89 %) ону тэҥэ нуучча тылын билэр эбит.
2001 сыллаахха сойуот тылын сөргүтэргэ кириллицаҕа олоҕурар алпаабыт оҥоһуллубута. Букубаар уонна үөрэх босуобуйалара тахсыбыттара.  2003 сыллаахха «Сойуот-бүрээт-нуучча тылдьыта» тахсыбыта. 2005 сыллаахтан Ахын аймаагар бастакы сүһүөх оскуолаҕа сойуот тылын үөрэтиини киллэрии саҕаламмыта.
Дьарыктара.
Былыр былыргыттан билиҥҥээҥҥэ диэри сойуоттар сүрүн дьарыктара табаны уонна сарлыгы (як) иитии. Ону таһынан самалык быһыытынан булдунан дьарыктаналлар.
Олох-дьаһах.
Хас да уус холбоһон уус баһылыктарыттан турар сүбэ талаллар. "Иркит", "хаасуут" уонна "онхот"диэн уустар бааллар.<br>
"Жогтаар" («Көрсүү») диэн бырааһынньыктаахтар, 2004 сыллаахха бырааһынньык аатын "Улуг-Даг" («Улуу хайа» — Бурин-хан хайа аатынан) диэн аакка уларыппыттара. 2008 сыллаахтан ол бырааһынньык кэмигэр  "Самаайап ааҕыылара" диэн ааттаах тэрээһин ыытыллар — аҕыйах ахсааннаах омуктар чөл буолууларыгар аналлаах.
Ахан аймагын сирин 90% (сорох источникка этиллэринэн 70%) 2016 сыл ахсынньытыгар "территория традиционного природопользования местного значения коренного малочисленного народа Севера – сойотов" диэн ыстаатыстаммыта. 2016 сыл тохсунньу 12 күнүгэр ТТП судаарыстыба регистрациятын ааһан сир кадастрыгар бэлиэтэммитэ.<|endoftext|>
Улуус (Бүрээтийэ)
Улуус — диэн Бүрээтийэҕэ бүрээттэр түөлбэлээн олорор тыа нэһилиэнньэлээх пууннарын ааттыыллар, Саха сирин нэһилиэктэрин курдук. Оттон оройуоннарын "аймак" биитэр аймаг диэн тылбаастыыллар, бу аймаг диэн тыл билигин нуучча тылыгар туттуллубат, бүрээттии эрэ докумуоннарга туттуллар.<|endoftext|>
Эхирииттэр
Эхирииттэр () — билигин Байкаал арҕаа өттүгэр олорор биис ууһа (этническая группа, племя),  бүрээт омугун сорҕото.
Аат туһунан.
"Эхирит" — арҕаа бүрээт тылыгар баар "эхир", «игирэ». Сорох нууччалыы суруйууларга "икирес" дэнэр. Бүрээттэр игирэлэри "эхир хубууд" дииллэр.
Устуоруйата.
Эхирииттэр Өлүөнэ баһыгар уонна Куда (Худэ) өрүс орто тардыытыгар олорбуттара. Кэлин Байкаалга көспүттэр. Эхириит бииһигэр 8 уус киирэр этэ — абзай, баяндай, бура, олзойтон, һэнгэлдэр, шоно, нэхэлэй.
Аан бастаан биллэринэн эхирииттэр билиҥҥи Качуг, Баяндай уонна Эхирит-Булагаат оройуоннарын сирдэригэр Өлүөнэ (Зулхэ) үөһээ хочотунан, кини салааларынан (Анга, Манзурка, Куленга, Кудаа орто уонна үөһээ сүүрүгүнэн уонна Мурин үрэҕинэн баар куйаардарга (истиэптэргэ) олорбуттара. Кэлин, тэнийэн, уустар ыккардыларыгар иирсээн, эбэҥкилэри кытта булду былдьаһыы түмүгэр, ону таһынан кураантан сылтаан сүөһүлэрэ аһа суох хаалан эҥин билиҥҥи Ольхон уонна Баргузин оройуоннарын сирдэригэр уонна Сэлэҥэ үрэх дельтатыгар диэри тарҕаммыттара. Манна бастакы көһөөччүлэр эбэҥкилэри кытта сэриилэспиттэрэ.
Сэлэҥэ үрэххэ маннык уустар олохсубуттар: Хэнгэлдэр, Абазай, Баяндай, Балтай, Бахай, Буровский, Олзон, Хадалай, Шоно.
Ольхон арыыга – Баяндай, Хэнгэлдэр, Харбатов (Хэнгэлдэр сорҕолоро), Шоно.
Байкаал кытылыгар Бугульдейкаттан Онгуреҥҥа диэри уонна материк куйаардарыгар Хэнгэлдэр уонна Шоно сорҕолоро олорбуттара, Сарма үрэх төрдүгэр Баяндай ууһа олорбута.
Өлүөнэ хочотугар уонна уҥа салаата Ангаҕа маннык уустар олорбуттара: Баяндай, Басай, Хадалай, Хэнгэлдэр, Шоно. Өлүөнэҕэ шоно ууһа Тутура уонна Уус-Кут сирдэригэр диэри олороллоро. Куленга диэн Өлүөнэ хаҥас салаатын баһыгар уонна төрдүгэр Олзон уус олохсуан олорбута. Манзурка үрэх хочотугар Абазай, Балтай, Шоно уонна Хэнгэлдэр уустар бааллара.
Кудаа үрэх ортотугар уонна баһыгар Абаганат, Абазай, Буровский, Олзон, Тогто, Хадалай, Хэнгэлдэр уустар олороллор.
Мурин үрэххэ – Абазай, Баяндай, Басаев, Олзон.
Мурин уонна Манзурка ыккардыларыгар – Абазай, Баяндай, Буровский, Хадалай, Хамнагадай, Хэнгэлдэр.
Эхирииттэр сорох уустарын сорҕолоро Бохаан оройуонун Идаа үрэҕэр – Шоно уус; Оса өрүс хочотугар (Осинский оройуон) – Буров, Хамнагадай, Хэнгэлдэр; Зима үрэххэ өссө XVI үйэҕэ Ашабагат ууһуттан көспүттэр курдук, билиҥҥи Зима куораттан Барлук сэлиэнньэҕэ диэри.
Аныгыта.
Эхириит уустара Иркутскай уобалас  Эхирит-Булагат, Баяндай, Бохан, Охан, Ольхон уонна Качуг оройуоннарыгар тарҕанан, түөлбэлээн олороллор.
Эхирииттэр сыдьааннара Бүрээт Өрөспүүбүлүкэтигэр Сэлэнгэ, Кабан уонна Усть-Баргузин оройоуннарыгар (аймактарыгар) эмиэ бааллар.<|endoftext|>
Булагааттар
Устуоруйалара.
Булагаат биис-ууһа XIII — XVII үйэлэргэ Байкаал аттыгар олорбут бүрээт ордук бөдөҥ биистэрэ этэ.
Чинчийээччилэр суруйууларынан булагааттар "чинос" биис ууһуттан биитэр эхириит биис ууһуттан төрүттээхтэр. Бастакы биэрсийэнэн чиностары XIII үйэҕэ Бухаа-нойон диэн Чыҥыс Хаан киһитэ Орто Азияҕа илдьибит. Иккис биэрсийэннэн эхириит саллааттарын монгуоллары кытта булкуйан Чыҥыс Хаан сиэнэ Бату Орто Азияҕа илдьибит. Онно баран Мавераннахр диэн сиргэ олохсуппут.
Кэлин XIV үйэҕэ Монгол Алтаайыгар, Тянь-Шань чугаһыгар булагааттар Булагачи диэн ханствоны төрүттээбиттэр, ол дойдуну кэлин Тимур (Тамерлан) урусхаллаабыта. Булагачи дьоно ол кэннэ дойдуларыгар төннүбүттэрэ биллибэт эрээри, Байкаалга хаалбыт чинос омуктар булгааттарбыт дэнэр буолбуттар.
Булагааттар өс номохторугар Бухаа-нойон "Булагаат" диэн уоллаах эбит, ол уолуттан "Булган-хара" (Хара Саарба) диэн уол төрөөбүт, киниттэн "Тугалак" төрөөбүт, ол Тугалактан булагаат уустарын үөскэппит сэттэ уол төрөөбүт.
Булагааттар өбүгэлэрин дойдуларынан Кудаа өрүс (үрэх) ортотун (Мурин үрэх төрдүттэн Бозой улууска диэри) ааттыыллар. Онтон төрүттээх уустар: Алагуй, Абаганад, Ашаабагад, Бозой, Бурлай, Буиновский, Бубай, Готол, Ноёд, Онгой, Онхотой, Хогой, Холбутай, Шаралдай, Эрхидэй. Бу уустар ытык сирдэрэ Ухыр-Манхай уонна Удэгэ-Булен (Бэлеэн) диэн хайалар буолаллар, онно өс номох кэпсииринэн уус киинэ көмүллэ сытар.
Аныгыта.
Билигин булагааттар Иркутскай уобалас  Эхирит-Булагат, Охан, Бохан, Нукут оройуоннарыгар уонна Бүрээтийэҕэ олороллор.<|endoftext|>
Битэмииннэр
Битэмиин — (латыынныы «vita» диэн тылтан «олох» диэн тылбаастанар) уустук тутулларынан уонна органическай эттиктэрин физиологическай активностарынан киһи-сүөһү этэ-хаана сөптөөхтүк үлэлииригэр-сайдарыгар наадалаахтар. Онон араас ыарыылар сүрүн төрүөттэрэ эттиктэр атастаһыыларын солбуйсууларын кэһиллиититтэн, битэмииннэр тиийбэттэрэ буолар. 30-ча араас битэмииннэр булуллан үөрэтиллибиттэр. Онуоха үксүлэрэ эмтээх үүнээйилэргэ баар эбит. Олортон ордук суолталаахтара А, В, Д, Е, К, РР битэмииннэр, аскорбиновай кислота уо.д.а.буолаллар.<|endoftext|>
Палеоазиаттар
Палеоазиат омуктар эбэтэр палеоазиаттар ("былыргы азиаттар") — билигин эргэрбит этнография тиэрминэ, нуучча этнограба (гипотеза быһыытынан)  Л. И. Шренк  XIX үйэ ортотугар Сибииргэ уонна Куриил уонна Дьоппуон арыыларыгар олохтоох хас да хотугу омугу (чукчалары, кэрээктэри, айналары уо.д.а.) бэлиэтээри айбыта.
Төрүөтэ.
Туһунан бөлөххө араарыы төрүөтүнэн бу омуктар тыллара Азияҕа баар тыллар бөдөҥ бөлөхтөрүн кытары чугас ситимнэрэ суоҕа буолбута. "Палео-" диэн сыһыарыы бу омуктар ол саҕана архаичнай култуураҕа олорбуттарын бэлиэтиир. Кэлиҥҥи чинчийиилэр (лингвистикэ, этнография, археология) көрдөрбүттэринэн бу омуктар биир төрүттэрэ суоҕун дакаастабыттара, ол эрээри кинилэр Хотугу Азия былыргы олохтоохторун сыдьааннара буолаллара саарбахтаммат.   Бу омуктартан ительменнэр, кэрээктэр, кэриэктэр уонна чукчалар эрэ биир төрүттээхтэрэ быһаарыллыбыта, онон бу бөлөх билигин да "хотугулуу-илиҥҥи палеоазиаттар" диэн ааттанар, оттон тыллара "чукотка-камчаатка тылларын кэргэнигэр" түмүллэр. Алеут уонна эскимос тыллара бэйэ-бэйэлэрин ыккардыгар чугастар диэн үгүс чинчийээччилэр бэлиэтииллэр, уонна туспа бөлөххө киллэрэллэр. Дьүкээгир тылыгар ураал тылларын түҥ былыргы сорҕото баарын үгүс чинчийээччилэр бэлиэтииллэр, онно олоҕуран дьүкээгир тыла ураал-дьүкээгир тылын кэргэнин үөскэтэр дииллэр. Нивхэлэр тыллара ханнык да атын билигин баар тылга майгыннаабат.
Антропология өттүттэн.
Тас көрүҥнэринэн палеоазиат омуктар майгыннаһар өрүттэрэ элбэх. Байкаал уонна арктика тииптээх монголидтар. Археология дааннайдара көрдөрүнэн Сибииргэ көстүбүт үөһээ палеолит стоянкаларын дьоно эмиэ монголоидтар. Генетика чинчийиилэрэ этэринэн монголоид көрүҥнээх былыргы киһи Киин Азияҕа үөскээбит уонна Сибииргэ Монголияны кытта тэҥҥэ эрдэтээҥҥи таас үйэҕэ олохсуйбут.
Омуктар тиһиликтэрэ.
Палеоазаттарга маннык омуктары барыллаан киллэрэллэрэ: чукчалар, кэрээктэр, ительменнэр, дьүкээгирдэр, чуван, нивхэлэр, кеттэр уонна айналар.<|endoftext|>
Балхаш
Балха́ш ("Балка́ш"; ) — сүүрээһинэ суох аҥаарынан тууһа суох Казахстан соҕуруу-арҕаа өттүгэр сытар күөл. Иэнинэн туустаах күөллэртэн иккис миэстэҕэ турар (Каспий байҕал кэнниттэн) уонна улахан күөллэртэн 14 миэстэҕэ турар. Күөл дэҥҥэ көстүүтэ - кыра силбэһигинэн туустаах (илин өттө) уонна иһэр уу (арҕаа өттө) икки аҥынан хайдыыта.
Күөл Казахстан үс улууһугар сытар: Алма-Ата, Жамбыл уонна Караганда. Күөл хоту өттүгэр Сары-Арка хайалара тэнийэн сыталлар, арҕаа өттүгэр Бетлак-Дала, соҕуруу өттүгэр Чу-Или хайалара, Таукум уонна Сарыесик-Аытрау кумах куйааардара.
Номох.
«Балхаш» топонима, биир быһаарыынан, "balkas" диэн тылтан тахсар, татаар, казах уонна алтаай тылларыттан тылбааһына «дулҕаалаах маар» диэн эбит. Казах тылыгар «балкыту» диэн «тимири уһаарыы», «уһаарыы» . «Балку» этимологията археологтар сири хасыһыыларынан туоһуланар, Маргулан академик экспедицията Балхаш таһа түҥ былыргы тимири уһаарар киинэ буоларын быһаарбыт, ону таһынан *"Blķ" (праиндоевропейскай *"Brķ") диэн туохтуур туттуллубуттан.
Былыргы номох кэпсээнинэн Балхаш диэн баай ойуун Или диэн кэрэ кыыстаах эбитэ үһү. Кэргэн тахсар кэмэ кэлбитигэр Балхаш кыыспын күүстээхтэн күүстээххэ, баайдаахтан баайдаахха, кэрэттэн кэрэҕэ биэрэбин диэбит. Кэлбит кэргэттэртэн тобус толору баай таһаҕас караваннардаах Кытай императорын икки уола, үөр аттаах уонна үрүҥ көмүстээх монгол хаан уолаттара, ону таһынан көбүөрдээх, сэлии муоһуттан оҥоһуктардаах Бухара куорат эдэр атыыһыттара бааллар эбит. Кинилэри кытта биир дьадаҥы Каракал диэн маныыһыт уол баар эбит, ону кыыс таптыы көрбүт.
Күрэстэр кэннилэриттэн Каратал кыайыылаҕынан тахсыбыт, ону Балхаш оҕонньор үүрэн ыыппыт. Онуоха Или түүнүн тапталлааҕын кытта куотан барбыт. Куоппутун билэн Балхаш оҕонньор тапталлаахтары кыраабыт уонна тапталлаахтар икки өрүскэ кубулуйбуттар, оттон өрүстэр хаһан да холбоспотуннар диэн Балхаш икки ардыларыгар күүгэйэ сытар күөлгэ кубулуйбут.
Өссө биир версиянан Ворукаша (Воурукарта) авеста тылыттан уонна перстар Варкаш диэн тылтан төрүттээх буолуо диэн сабаҕалааһын баар.
Сүрүн информация.
Балхаш Балхаш-Алаколь хотоол ордук дириҥ сиригэр сытар. Хотоолго өссө Сасыкколь, Алаколь уонна Эби-Нур күөллэр сыталлар. Ити күөллэр Балхаш-Алаколь хотоолун толорон сыппыт былыргы Ханхай байҕал тобохторо буолаллар.
Балхаш күөл иэнэ 16,4 тыс. км² (2000 год). Балхаш муора таһымыттан быһа холоон 340 м үрдүккэ сытар. Уһуна 600 км, кэтитэ илин өттүгэр 9—19 км, арҕаа 74 км диэри. Кытылын уһуна 2358 км . Сарыесик тумул арыы күөлү аҥы чыҥха атын састааптаах ууларга араарар. Арҕаа өттө дириҥэ суох киһи иһэр уулаах, илин быдан дириҥ уонна туустаах уулаах. Тумул арыы оҥорор 3,5 км кэтиттээх Узынарал ( — «уһун арыы») силбэһиитинэн уу арҕаа өттүттэн илин өттүн толорон биэрэр. Силбэһии дириҥэ 6 м.
Күөлгэ улахан арыылар суохтар. Ордук улахаттар Басарал уонна Тасарал, ону таһынан Ортаарал, Аякарал уонна Олжабекарал күөл арҕаа өттүгэр сыталлар. Илин өттүгэр Озынарал, Ултаракты, Коржын уонна Алгазы арыылар бааллар. Уопсайынан күөлгэ 66 км² иэннээх 43 арыы баар. Уу таһыма түстэҕинэ күөлгэ саҥа арыылар үөскүүллэр уонна баар арыылар иэннэрэ улаатар.
Басарал и Тасарал (наиболее крупные), а также Ортаарал, Аякарал и Олжабекарал расположены в западной части озера. В восточной части находятся острова Озынарал, Ултаракты и Коржын, а также остров Алгазы. Всего на озере насчитывается 43 острова общей площадью 66 км², однако со снижением уровня воды образуются новые острова, а площадь уже существующих увеличивается.
Күөлгэ уу кэлиитин 73-80 % арҕаа өттүгэр түһэр Или өрүс уута буолар. Өрүс Тянь-Шань хайаларыгар саҕаланар уонна хайа муустарыттан хааччынар. Күөлгэ түһүүтүгэр Или өрүс 8 тыс. км² иэннээх элбэх үөстээх дельта олохтуур (Кур-Ли, Ак-Узек, Джиде уо.д.а.).
Күөл илин өттүгэн Каратал, Аксу Лепсы өрүстэр уонна үрэхтэр түһэллэр, ону таһынан сир уутунан хааччынар. Джунгар Алатау хайаларыттан түһэр Каратал өрүс күөлгэ түһэр иккис улахан өрүс буолар. 50-ус сылларга дылы уунан хааччыйбыт Аягуз үрэх уута билигин күөлгэ дылы тиийбэт. Былыр сөҥүүлээх дьылларга хотуттан күөлгэ Моинты, Жамши, Токрау уонна Баканас үрэхтэр түһэллэр эбит. Илэр бары хаартан ууланаллар ол иһин ыам ыйыгар уолаллар. Сыллааҕы уу түһүүтэ күөл арҕаа уонна илин өттүлэригэр 1,15 км³ тиийэр эбит.
Экология.
Флора уонна фауна.
Кытылларга туранга уонна үөт үүнэллэр, ону таһынан тростник обыкновенный (Phragmites australis), соҕуруу рогоз (Typha angustata), хомус хас да көрүҥэ — камыш приморский (Schoenoplectus littoralis), күөл хомуһа (S. lacustris) уонна казах хомуһа (Scirpus kasachstanicus) диэн эндемик. уу анныгар уруть колосистая (Myriophyllum spicatum) уонна уруть мутовчатая (M. verticillatum), рдест хас да көрүҥэ: рдест блестящий(Potamogeton lucens), рдест пронзеннолистный(P. perfoliatus), рдест крупноплодный (P. macrocarpus) уо.д.а. үүнэллэр; пузырчатка обыкновенная, роголистник темно-зеленый уонна наяда икки көрүҥэ көстөллөр.
Күөл фауната 70-ус сылларга дылы баай эбитэ үһү, кэлин уута мөлтөөн быдан аччаабыт. Күөлгэ балык 20 көрүҥэ баар эбитэ үһү, олортон 6 көрүҥэ олохтоох көрүҥнэр эбит — или (Schizothorax pseudoksaiensis) уонна балхаш (S. argentatus) маринкалара, балхаш алыһара (Perca schrenkii), пятнистай (Nemachilus strauchi) уонна биир өҥнөөх губач (N. labiatus) уонна балхаш мундута (Phoxinus poljakowi). Атын көрүҥнэри күөлгэ киһи аҕалан ииппит: сазан, шип, осман, линь, сыалыһар, судак, собо, карп уо.д.а. Сүрүн хостонор балык сазан, судак, жерех уонна лещ.
Соҕуруу өлгөмнүк үүммүт хомус көтөрдөр уйаланар сирдэрэ буолар эбит. Капчагай водохранилщетыттан сылтаан уу түһүүтэ Или өрүс дельтатын биллэрдик аччаппыт — 1970 сыллартан дельта иэнэ 3046 км² 1876 км² дылы аччаабыт, онтон сылтаан уу-маар сирдэр уонна тугай тыалара аччаабыттар — көтөрдөр уонна кыыллар үөскүүр сирдэрэ. Сири хорутуу, пестицидтары туһаныы, дьиэ кыылын аһары мэччитии уонна хомустарыы кэрдии күөл эгэлгэтигэр дьайбыт. 342 тоноҕостоохтор көрүҥнэриттэн 22 Казахстан кыһыл кинигэтигэр киирбиттэр . Дельта тыаларыгар XX үйэ аҥаарыгар дылы туран баабыра баар эбит, кабаннары тутан аһылыктанар эбит.
Балхашка улахан бакланнар, чыркымайдар, фазаннар, боруллуо уонна маҥан цаплялар ареалларыгар киирэр эбит. 120 көтөр көрүҥүттэн 12 кыһыл кинигэҕэ киирбит, ол быыһыгар кытархай уонна будьурхай пеликаннар, колпица, куба уонна ала хотой.
Экология.
Балхашка Арал катастрофата хатыланыах куттала баар. Онно хас да төрүөт баар. 1970 сыллартан саҕалаан Или уутун туттуута уонна Капчагай водохранилищетын уунан толоруута (онно 39 км³ уу барбыт) өрүс уутунан хаачччыйыы 2/3 аччаабыт уонна күөл таһыма түспүт. Уу таһыма сылга 15.6 см аччаабыт, 1946 сыллаахха дылы уу таһыма 9,2 см аччыыр эбит. 1972 сылтан 2001 сылга дылы кыра туустаах Алаколь сүтэ сылдьыбыт, оттон Балхаш соҕуруу өртө 150 км² иэнэ аччаабыт. 16 күөллэр системаларыттан 5 эрэ ордубут. Кумах тэнийиитэ бассейн 1/3 ылбыт. Күөл куурбут сирдэриттэн туустаах быыл үөскээн Азиятааҕы быыллаах буурҕаларыгар кылаатын киллэрэр уонна регион климатыгар дьайыыны оҥорор.
Өссө биир сүрүн экологияны буортулуур биричиинэ Балхаштааҕы хайа металлургиятын кэмбинээтин киртиитэ буолар. 1990 сылларга кэмбинээт киртитиитэ сылга 280-320 тыһ. тонна тиийбит уонна күөлгэ 76 тонна алтан, 68 тонна цинк, 66 тонна сибинээс сөҥмүт. Ол сылтан киртитии сабардама икки төгүл улааппыт. Ону таһынан буортулуур веществолар күөлгэ хвостохранилищелар нөҥүө, быыллаах буурҕалар киирэллэр. Экологияны сөргүтүү миэрэлэринэн Капчагай водохранилищетын уутун толоруутун тохтотуута, кэмбинээт кирдээх уутун ыраастааһына, сири нүөлсүтүүнү аччатыы уо.д.а. 2005 с. Аан дойдутааҕы экология форумугар «Казахмыс» корпорация эһиил экологияны киртиппэт производствотын тутуутун бүтэрэрин туһунан эппит, оччотугар киртитии 80-90 % аччыахтаах.
Балхаш күөл сүрүн киртитээччилэринэн буолаллар: ыарахан металлар (алтан уонна цинк), ону таһынан ниэп бородуксуйалара, феноллар уонна фторидтар.
Кытай сабыдыала.
Кирдээх иһэр уу Кытайтан эмиэ кэлэр — кыраныыса пууннара алтанынан уонна атын веществоларынан улахан киртиийии баарын бэлиэтииллэр, уу киртиийитэ V кылааска эппиэттиир. Кытайга 14,5 км³ сабардамнаах ууну Или өрүстэн сүүмэрдээн ылаллар, ону өссө 3,6 төгүл улаатыннараары сылдьаллар, билиҥҥи ууну сүүмэрдээһин сылга 0,5—1 2—4 км³ дылы улааппыт (Синьцзян-Уйгур автономнай оройуон дьоно элбээн). Экспердар этэллэринэн уу сүүмэрдээһинин 10 % улаатыыта күөлү катастрофаҕа тиэрдиэн сөп — Балхаш икки аҥы хайдан баран илин сорох өттө кууруон сөп.
Куораттар уонна экономика.
2005 с. Балхаш бассейныгар 3,3 мөл. кэриҥэ киһи олорор эбит, ол быыһыгар Алматы куорат — Казахстан ордук улахан куората. Күөл кытылыгар турар куораттартан ордук улахан куоратынан Балхаш буолар (80 тыһ. киһи). Куоракка Балхаштааҕы хайа уонна металлургия кэмбинээтэ баар. Элбэх алтаннаах сири Конырат уонна Саяк диэн күөлтэн хоту сытар бөһүөлэктэргэ хостууллаар. Күөл арҕаа кытылынан М36 диэн Бишкектан Карагандааҕа трасса ааһар, ол суолга Гульшат, Балхаш-9, Сарышаган уонна Приозерск нэһилиэктэр сыталлар. Соҕуруу өртүгэр Улькен, Мынарал, Шыганак диэн бөһүөлэктэр бааллар.
Приозерск куорат тула сэбиэскэй кэмҥэ тутуллубут элбэх байыаннай объектар бааллара биллэр. Балхаш-9 куоракка «Дарьял-У», «Днепр» уонна «Днестр» радиолокационнай станциялар бааллар. Сарышаган арҕаа өртүгэр противоракетнай полигон баар, оттон соҕуруу өртүгэр, Кашкантениз хомоҕо лазер сэрии сэбин бэрэбиэркэлиир Терра-3 диэн полигон баар эбит.
Соҕуруу кытыл олохсуллубатах сир. Или өрүс төрдүгэр Куйган диэн бөһ, Каратал төрдүгэр — Килбирлик бааллар. Илин өттүгэр Турксиб тимир суола ааһар (Аягуз уонна Талдыкорган икки ардыларынан). Тимир суол уонна Лепсы үрэх быһа ааһыытыгар Лепсы диэн дэриэбинэ баар.<|endoftext|>
Юань
Юа́нь () — Урукку Кытай сиригэр туттуллар харчылар аатттара. Ол иһигэр Кытай өрөспүүлүбүкэтигэр эмиэ туттуллар. Сороҕор Кытай дуоллара диэн ааттааччылар. .
Тыл туттуута.
Кытай тылыгар ханнык баҕарар валютаны юань диэн ааттыллар, ол курдук АХШ дуолларын "мэй юань" (). Ол гынан баран аан дойдуга юань Кытай валютатынан ааттанар. Сороҕор Тайвань долларын, Гонгконг дуолларын эбэтэр Макао патакатын эмиэ иннэ диэн ааттааччылар.
Тылга өссө юань эрэ буолбакка "куай" (块) диэн туттуллар, онтон «цзяо» оннугар "мао" (毛).
Тыл тахсыыта.
Туруору тылбаастаатахха юань диэн "төкүнүк объегы" эбэтэр "төкүнүк харчыны" ааттыыллар. Цинь династия бириэмэтигэр үрүҥ көмүстэн оҥоһуллубут манньыаталары ааттыыллара.
Кытайдар сыыппараны ааттыылларыгар юань икки формалаах - судургута () уонна быдан уустуктук суруллар ( эбэтэр ), ону финансовай докумуоннарга подделка суох буолбатын диэн тутталлар. Кэлиҥҥи бириэмэҕэ Кытайга өссө маннык символ (Y биир сытыары черточкалаах) туттуллар буолан эрэр.
Дьоппуон, Кэриэйэ валюталарын ааттара юань тылтан тахсыбыттара, Дьоппуоҥҥа дылы, онтон Кэриэйэлэргэ билигин Кэриэй тылынан суруллар.
Монголия маньыататын аата «тугрик» эмиэ Кытай юаньыттан тахсар, ол гынан баран ол калька буолар - монгуол тылыгар төкүнүк диэн тылтан тахсыбыт.
С 1994 по июль 2005 юань был жёстко привязан к доллару США с обменным курсом 8,28:1.
Билиҥҥи юань.
Билиҥҥи Кытай юаныгар түөрт тылынан суруллуулаах — (чжуан, монгоол, уйгуур, тибет тылларынан), тоҕо диэн ол тыллар автономнай оройоннарга сүрүн буолаллар — (Гуанси-Чжуань, Монгольскай, Синьцзян-Уйгурскай уонна Тибеетскай).
Арассыыйа валюталар классификатордарыгар араастык ааттана сылдьыбыта:
юань Жэньминьби (01.02.2007 - 2009 год),
юань (2009 сылтан билиҥҥигэ дылы).
Bloomberg агентство этэринэн SWIFT диэн бааннар икки арыларыгар ситимин эргииригэр 2013 сыл ыам ыйыттан 2014 ыам ыйыгар дылы 1,47 % этэ (сылынан иннинэ 0,84 % этэ). АХШ дуолларын өлүүтэ — 42 %, евро — 32 %, Арассыыйа солкуобайа — 0,35 %.<|endoftext|>
Тагалог тыла
Тагалог (; ) is an Австронезия тылларыттан биирдэрэ. Филиппиҥҥа ордук тарҕаммыт тыл буолар.
Атын Филиппин тылларын кытта сибээстээх., ол курдук Биколь, Локаон, Висая, Пангасинан тылларын кытта, уонна ырааҕынан атын Австронезия тылларын кытта сибээстээх, Формоза, Индонезия ууонна малай тылларын кытта, Гаваи уонна Маори олохтоохторун тылын кытта эмиэ сыһыаннаах.
Аһаҕас дорҕооннор.
Тагалог тылыгар уона судургу аһаҕас дорҕоон, биэс кылгас уонна биэс уһун:
Түөрт дифтонг баар , , , уонна .<|endoftext|>
Пхеньян
Пхеньян (кэр. 평양 "Пхөҥяҥ", , туруору тылбаастаатахха: "Хаптаҕай сир" эбэтэр "Эйэлээх сир") диэн Хоту Кэриэйэ киин куората. Тэдоҥ өрүс үрдүгэр сытар. 2008 сыл биэрэпиһин түмүгүнэн олохтооҕун ахсаана 3,255,388. 1946 сылаахха соҕуруу Пхенган провинцияттан арахсыбыта уонна быһа салайыллар куорат буолбута. ("chikhalsi", 직할시).<|endoftext|>
Күл-Тэгин
Күл-Тэгин (былыргы түүр тыла: , Kül Tigin Khan Bengü İnançu Apa Tarkan, 闕特勒 (684 — 27 февраля 731) — Иккис түүр каган баһылыга уонна сэрииһитэ, Бильгэ Хааны кытта тэҥҥэ баһылаан олорбут, Кутлуг-Элтэрис хаан уола.
Биографията.
Киин Азияны баһылаабыт, элбэх сэриилэргэ кыттыбыт улуу хорсун сэрииһит аатынан биллибит.
710 сыллаахха Төнүкүк () уонна Билгэ хааны кытта түүрдэр армияларынан Хакасияҕа тоҕо анньан киирбиттэр уонна олохтоох кыргыстары баһыйбыттар.
716 сыллаахха перевороту тохтоппут уонна инитин Могиляны (Билгэ хааны) былааска олорпут.
Кини туһугар улахан таас көмүү тутуллубут, сүрүн чааһа — таас балбаллар — таастан оҥоһуллубут Күл тэгин кыайбыт өстөөхтөрүн төбөлөрө, сүрүн өстөөҕө Барс-каган төбөтө эбит.
Күл-Тэгиҥҥэ анаммыт эпитафия — VIII үйэтээҕи руналарынан суруллубут былыргы түүр тылын мэҥэ тааһа — 1889 с. Н.М. Ядринцев Монголияҕа, Орхон өрүскэ, Кошо-Цайдам хотоолугар булбут. Суруктары 1893 с. Дания чинчийээччитэ, профессор Вильгельм Томсен тылбаастаабыт. Мэҥэ таас былыргы кэм сыаналаах истиилэри уонна баай лингвистика матырыйаалын биэрэр.
Анимация киинэ.
"Каган" - https://www.youtube.com/watch?v=aEwPD22xVnw<|endoftext|>
Цянь Сюэсэнь
Цянь Сюэсэнь ( (Qián Xuésēn), латыын транскрипциятынан "Chien Hsüeh-sen") (1911, Ахсынньы 11, Ханчжоу, Кытай — 2009, Алтынньы 31, Пекин, КНР) — кытай учуонайа, чинчийээччитэ, Кытай халлаан куйаарын (космос) программатын төрүттээччитэ, АХШ космос программатын кыттыылааҕа, кытай баллистическай ракеталарын оҥорбут киһи. АХШка олорон үлэлэрин "Hsue-shen Tsien" (аата араспаанньатын иннигэр) диэн илии баттыыр эбит, ол иһин НАСА докумуоннарыгар кини аата H.S. Tsien диэн суруллар.
Биографията.
Төрдө.
Цянь Сюэсэнь "Цянь" (, иероглиф суолтата — "«харчы»") диэн дьиэ кэргэнтэн төрүттээх.
Сун империя суруллуутунан, "Цянь" диэн араспаанньа бэйэтин аатын Цзи Чжуань Сюй диэн киһиттэн тэнийбит, ол киһи Биэс императордартан биирдэрэ (25000 б.э.и.), кини хос-хос сиэнэ "Пэн Цзу" Шан династия кэмигэр Пэн диэн ил төрүттээбит. Фу диэн араспаанньалаах Чжоу династия биир сановнига Пэн Цзу удьуора "Цяньфу" («Харчы тэрилтэтэ») ыраахтааҕы казначействотыгар үлэлээбит. Кини удьуордара «Цянь» диэн араспаанньаны ылбыттар, ол аата «харчы» диэн. Цянь Сюэсэнь аҕата Гоминьдан бырабыыталстыбыгар Үөрэх министиэристибэтин тойоно эбит.
Эдэр сааһа уонна үөрэҕэ.
Цянь Сюэсэнь бастакы үрдүк үөрэҕинэн (Шанхайдааҕы транспорт университета) — тимир суол инженера. 1934 Нанкин университетыгар туттарсан киирэр, онно үөрэнэ сылдьан АХШка үөрэнэр быраабы ылбыт. Массачусетстааҕы технологиялар институтун бүтэрбит, магистр званиетын ылбыт, ол кэннэ Калифорниятааҕы технологиялар институтугар аэронавтика докторын стиэпэнин ылбыт.
АХШка карьерата.
1940 сыллардаахха Цянь реактивнай хамсааһын лабораториятын төрүттээчилэриттэн биирдэстэрэ. Авиация ядернай двигателин, космоска киһи салайыылах көтүүлэри, түргэн таһынан () дьону таһар көтөр ааллар идеялар автордарыттан биирдэстэрэ.
1950 сыллардаахха АХШ коммунистары кытта охсуһуу кэмигэр ФБР 1938 АХШ компартиятын докумуоннарыгар олоҕуран Цянь Сюэсэни «коммунистарга куомуннаспыккын» диэн буруйдаабыт. Цяни ракеталар тематикатын кистэлэҥ үлэлэриттэн туораппыттар уонна чахчытынан дьиэтигэр хаайыллыбыт. Икки нэдиэлэнэн учуонай Кытайга төннөрүн туһунан биллэрбит уонна оччотооҕу КНР Госсоветын премьерыгар Чжоу Эньлайга сурук суруйбут. 1955, балаҕан ыйын 17 дойдутугар төннүбүт.
Кытайга төннүү.
Кытайга төннөөт Цянь кытай бэйэтин ракеталарын оҥоруутун саҕалааччытынан буолбут. Кини кытайдааҕы космос программатын баһылаабыт уонна «кытай космонавтикатын аҕата» аатын сүкпүт. Кытай учуонайдарын бэлэмнээбит, олор көмөлөрүнэн Кытай халлаан куйаарын чинчийиитигэр үрдүк ситиһиилэммиттэр. КНРга улахан обществаннай оруолу оонньообут, ЦК бэрэсэдээтэлин солбуйааччытынан уонна ЦК бочуоттаах бэрэсэдээтэлинэн буола сылдьыбыт.
Пекиҥҥа «Бабаошань» кылабыыһаҕа көмүллүбүт.
Өйдөбүл.
Кини аатынан 1980, алтынньы 14 арыллыбыт «3763 Цяньсюэсэнь» астероид ааттаммыт. «Цянь» диэн ааттаах кытай космос хараабыла Артур Кларк «2010: Одиссея Два» романыгар ахтыллар.<|endoftext|>
Кэриэктэр
Кэриэктэр (, бэйэлэрин анкалгакку — байҕал кытылын дьоно — диэн ааттыыллар эбит) — Чукоткаҕа олоро сылдьыбыт чукотка-камчаатка бөлөҕөр киирэр тылынан саҥарар хотугу палеоазиат омуктара. Билигин да сыдьааннара бааллар эрээри (2010 сыллааҕы биэрэпиһинэн 4 киһи кэриэкпин диэбит), тыллара өлүктүйбүт.
XX үйэҕэ Чукотка аптаныамыйалаах уокуругун Беринг оройуонугар Мейныпильгыно, Хатырка уонна Беринговскай диэн нэһилиэнньэлээх пууннарыгар чукчалары кытта булкуһан олорбуттара.
Тыллара кэрээк тылыгар чугас, сорох чинчийээччилэр кэрээк түөлбэ тыла дииллэр этэ. Лиэксикэтигэр эскимос тыла эмиэ көстөр. Аан бастаан тылы ойуулааһыны сэбиэскэй чинчийээччи П. Я. Скорик 1954—1956 сылларга сылдьан хомуйбут бэйэтин матырыйаалыгар олоҕуран оҥорбута. Хас да тиэкиһи суруйан хаалларбыта.
Онтон кэриэктэри Чукоткаҕа төрөөбүт-үөскээбит Владилен Леонтьев диэн сэбиэскэй этнограф 1970-с сыллардаахха үөрэппитэ, кырдьаҕастары кытта кэпсэппитэ, былыр олоро сылдьыбыт сирдэрин чинчийбитэ. 1971 сыллаахха аҕыс саҥа тиэкиһи суруйбута.
Төрүт дьарыктара.
Кэриэктэр балыктыыллара, байҕал кыылын бултууллара, табалыыллара уонна чубукулууллара, ону таһынан сиэнэр үүнээйи (отон) хомуйаллара. Ыт көлөлөөхтөрө (наарталара уонна көлүйэр ньымалара чукотка-кэрээк ньымата). Соҕуруу кэриэктэр таба иитэллэрэ. Балыгы элбэх гына хаһааналлара.
Байҕал кыылын атараннан (этнографияҕа анал тиэрмин баар «керекская спица»), ох сааннан бултууллара, кэлин уоттаах сааннан бултуур буолбуттара. 1970-с сылларга диэри байҕал кыылын уонна эһэни бултуурга аналлаах дубинканы (кэлюунэн) туһаналлара, онтуктарын төбөтө моржа аһыыта, биитэр тимир буолара, чинчийээччилэр бу сэби Хотугу Америка индеецтэрин томагавкаларын былыргы торумугар чугаһаталлар.
Кыһынын 1-3 улахан холомоҕо олороллоро, хас холомо аайы хас да ыал кыстыыра. Сааһын сайылыкка көһөллөрө, онно анаан сиэр-туом толороллоро. Ойууннаахтара; ойуун кыырар таҥастааҕа. Олорор сирдэрин аттыгар кэрэх сирдэр бааллара — киит сыҥааҕа батары анньылыбт моржа чөмчөкөтүн уҥуохтарын эҥин булаллар.
Болкулуордара кэрээк, ительмен уонна чукча болкулуордарыгар чугас; Куки (Кутхе) диэн суор туһунан остуоруйалаахтар.<|endoftext|>
Кэрээктэр
Кэрээктэр (, бэйэлэрин туундара кэрээктэрэ "чавчыв, чавчывав" - табалаах, оттон кытыл кэрээктэрэ "нымылъын, нымылъу" дэнэллэр) - Камчаатка тумул арыы хоту өттүгэр олорор төрүт олохтоох омуктар. Кытыл кэрээктэрин төрүт дьарыктара - байҕал кыылын бултааһын, тыллара туундара кэрээктэриттэн туһунан, билим литэрэтиирэтигэр олютордар (ардыгар нымылааннар) тыллара дэнэр.
Ахсааннара.
Арассыыйаҕа кэрээктэр ахсааннара:
Кэрээктэр нэһилиэнньэлээх пууннарынан (2002 с.)
Камчаатка кыраайа:
Магадаан уобалаһа:
Кэрээктэр олорор сирдэригэр олохтоохтор ахсааннарыттан өлүүскэлэрэ (2010 сыллааҕы биэрэпиһинэн).
(кэрээктэр олохтоохтор ахсааннарыттан 5 % тахсаны ылар муниципальнай тэриллиилэрэ ыйылыннылар):<|endoftext|>
Кракатау
Краката́y () — Индонезияҕа, Малай архипелагар, Зонд силбэһиитэ, Дьааба уонна Суматра икки ардыгар билигин да эстэ турар вулкан.
Арыылар иэннэрэ 10,5 км². Билиҥҥи вулкан үрдүгэ 813 м. 1883 Кракатау вулкан дэлби тэбиэр дылы биир улахан арыы эбит, 1883 сүүнэ улахан дэлби тэбии түмүгэр арыы уонна вулкан альдаммыттар.
История.
Кракатау — үгүстүк көстөр стратовулкан, ол иһин наар күүстээх дэлби тэбиилээх уонна халлааҥҥа элбэх күлү быраҕар. Вулканы үөрэтии түмүгэр урут даҕаны күүстээх дэлби тэбиилэр буолбуттара быһаарыллыбыт. Вулканологтар быһаарбыттарынан 535 биир улахан дэлби тэбии буолан ааспыт. Ити түмүгэр сир үрдүнэн улахан уларыйыылар тахсыбыттар, ону дендрохронология көрдөрбүт. Быһа холоон ол тэбии түмүгэр Зонд силбэһиитэ үөскээбит уонна Дьааба уонна Суматра арыылар арахсыбыттар.
Кэлиҥҥи кэмҥэ биллэр дэлби тэбиилэр 1680 уонна 1883 буолбуттар.
Наиболее известные извержения Кракатау в исторический период состоялись в 1680 и 1883 годах. Последнее извержение практически уничтожило остров, на котором располагался вулкан.
1883 сыллаах дэлби тэбии.
1883 соһумар күүстээх дэлби тэбии буолбут, ол түмүгэр арыы улахан аҥаара суох буолбут.
Арыы чаастара 500 км радиустаах сиргэ көппүт. Ити ыраахха дылы магма уонна хайа боруодалара үөһээ халааҥҥа 55 км дылы үрдүккэ тахсыбыт түмүгэ. Дэлби тэбии күүһэ вулканнар дэлби тэбиилэрин шкалатынан 6 баллга тэҥнэспит, ол аата Хиросимаҕа түспүт атомнай бомба күүһүттэн 10 тыһыынча төгүл күүстээх тэбии буолбут.
Арыыттан дэлби тэбии кэнниттэн үс кыра арыы хаалбыттар — Раката, Сергун, Раката-Кечил.
Анак-Кракатау.
Вербеек чинчийээччи Кракатау дэлби тэбии туһунан дакылаатыгар арыы оннугар саҥа вулкан үөскүө диэн билгэлээбит. Ол билгэтэ 1927, ахсынньы 29 уу анныгар сир хамсааһынын түмүгэр туолбут. Саҥа вулкан "Анак-Кракатау («Кракатау оҕото»)" диэн ааттаммыт, ол күн муора таһымыттан 9 м үрдүк дэҥдэйбит. Арыы бастаан пемзаттан уонна күлтэн турар эбит. 1930 с. вулкан айаҕыттан тахсар лаава уу алдьатыытын куоһарбыт. Арыы үөскээһинэ вулканологтар болҕомтолорун тарпыт.
Вулкан бастакы конуһа 1933 с. 67 м уонна 1950 с. 138 м үрдүккэ тиийбит, ол гынан баран акыйаан дьайыытынан хаста даҕаны урусхаллана сылдьыбыт. Иккис конус кратер иһигэр баар күөлгэ үөскээбит. Улам-улам лава вулкан күлүн солбуйбут уонна эрозияҕа тулуйумтуо буолбут. 1960 саҥа конус 30 м үрдүк эбит, 1968 160 м тиийбит уонна 1977 с. 181 м.
Билиҥҥи туруга.
Төрүөҕүттэн ыла Анак-Кракатау 5 дэлби тэбэ сылдьыбыт. 1950 с саҕалаан вулкан нэдиэлэҕэ ортотунан 13 см улаатар эбит, сылга ортотутан 6,8 м. Вулкан билигин даҕаны активнай, 1994 с наар кэриэтэ кыра дэлби тэбиилэр тахса тураллар. Бүтэһик тэбиилэр 2008 муус устартан саҕаланан 2009 балаҕан ыйыгар дылы буолбут.
Вулкан билиҥҥи үрдүгэ 813 м, диаметра 3-4 км. Индонезия былаастара вулкан тула 3 км сиргэ дьон олохсуйарын боппут.
2014 с. олунньу 15 вулкан хаттаан тиллибит. 212 дэлби тэбии буолбут, вулкан статуһа куттал иккис таһымыгар (4 таһымтан) турар. Кратертан 1,5 км тула туристарга уонна балыксыттарга сабыылаах.<|endoftext|>
Петрова Марина Никифоровна - Тойуктаах Марыына
Петрова Марина Никифоровна - Тойуктаах Марыына (1929, Ньурба улууһун хаҥалас нэһилиэгэ) - тойуксут, саха болкулуорун тарҕатааччы, Саха Тыйаатырын артыыһа, Саха АССР культуратын үтүөлээх үлэһитэ.
1929 сыллаахха тохсунньу 1 күнүгэр Хаҥалас нэһилиэгэр Кулуһуннаах алааска төрөөбүт. Аҕата: Максимов Федот Васильевич – Оботтоох Сөдүөт Мас арыы ходуһатын хотугулуу-илин өттүгэр олорбут. Оботтоох тыллаах олоҥхоһут киһи эбитэ үһү. Сөдүөт оҕолорун ыалга ииттэрэ биэрэр идэлээх эбит. Кини Марыынатын Акана олохтооҕо Хаххаһа Ньикииппэригэр – Петров Никифор Ивановичка ииттэрэ биэрбит. Бу киһи бастакы кэргэниттэн оҕото суох эбит. Ол кэргэнэ эрдэ өлбүт. Кэлин Ньикииппэр Бурдуктаах Сахаар уолун – Захаров Павел Захарович огдооботун кэргэн ылбыт. Байбал армияҕа баран сураҕа суох сүппүт, дьахтар кини барарыгар Дмитрий диэн уоллаах хаалбыт. Хаххаһа Никииппэригэр тахсан, бу дьахтар эбии Борокуоппай, Байбал, Бүөтүр диэн үс уолу төрөппүт, Алиса диэн кыыстаммыт. Онон Марина Никифоровна, иитиллибитинэн, алта оҕолоох ыалга улааппыта.
Марина Никифоровна икки оҕолоох. Уола Борис оскуоланы бүтэрэн, Аармыйаҕа сулууспалаан, совхоз араас үлэтигэр үлэлээбитэ, тустууга спорт маастара буолбута. Бүлүүтээҕи педучилищены бүтэрбитэ, физкультура учууталынан, тренеринэн бэркэ үлэлээбитэ, дьиэ-уот тэриммитэ, эдэр сааһыгар бу орто дойдуттан туораабыта.
Иккис оҕото Диана Улан-Удэтааҕы культура институтугар үөрэнэ киирбитэ. Сүрэҕэр операция оҥорторбута, 4 кууруска үөрэнэ сылдьан суох буолбута.
1943 с. ыла уус-уран самодеятельноска кыттан барбыт.
1953 с. Г.С. Михайлов, культура оччотооҕу сэбиэдиссэйин көҕүлээһининэн туойар идэҕэ үөрэнэн, ылларан барбыт.
1954 с. Дьокуускайга, онтон Москваҕа тиийбит.
1963 с. кулун тутар 26 күнүттэн муус устар 8 күнүгэр диэри норуот талааннаах ырыаһыта Саһыл Ньукулай – Григорьев Николай Федорович салайан илдьибит 14 киһилээх делегациятын састаабыгар киирсэн киин оройуоннарга гастроллуур.
1967-1973 сыллардааҕы искусство түллүүлээх, түмсүүлээх түһүлгэлэригэр Иркутскай зонатыгар лауреат буолбута.
1973 сыллаахха кинини ССРС культуратын министерствота Бүтүн Союзтааҕы “Мелодия” грампластинкаҕа суруйтаран турар. Бу Ленинградка түһэриллибит пластинкаҕа саха народнай поэттара Күннүк Уурастыырап, Леонид Попов, Петр Тобуруокап тылларыгар суруллубут “Сыбаайба ырыата”, “Бүлүү”, “Ыһыах ырыата”, “Саха айхала”. “Тапталлааҕым аата”, “Саҥа Дьыл киэһэтэ” ырыалары уонна “Эрчимэн Бэргэн” олоҥхоттон Хаачылаан Куо, Симэхсин эмээхсин ырыаларын, Иван Алексеев “Дьөҥкүүдэ” диэн тойугун уо.д.а. суруйтарбыта. Билигин бу пластинка дэҥҥэ көстөр. Онон чахчы саха тыллаах уура сылдьыах айылаах үйэлээх өйдөбүнньүгэр кубулуйда.
Марина Никифоровна Саха театрыгар артыысканан, Акана культуратын дьиэтин директорынан, “Марха” совхоз Аканатааҕы отделениетыгар ыанньыксытынан, сүөһү көрөөччүнэн, осеменаторынан үлэлээн махтал, хайҕабыл уорҕатыттан түспэккэ сылдьыбыта. Өр сыллаах үлэтин сыанабылын быһыытынан Саха АССР культуратын үтүөлээх үлэһитин үрдүк аатын иҥэрии буолбута. М.Н. Петрова – Тойуктаах Марыына куолаһа ырааһынан, кырдьыбат кылыһаҕынан, уһун, холку тыынынан аатырыан аатырар ырыаһыт-тойуксут быһыытынан дьоҥҥо-сэргэҕэ, кэмҥэ-кэрдиигэ өтөр наарынан умнуллуо суоҕа.
Акана култуурунай киинигэр Тойуктаах Марыына аатын иҥэрбиттэрэ, дуоска ыйаабыттара.
2016 с. муус устар 16 күнүгэр “Айыы дьонун алгыстаах ырыаһыта М.Н. Петрова – Тойуктаах Марыына” кинигэ сүрэхтэммитэ. Акана култуурунай киинигэр Тойуктаах Марыына аатынан музей-хос тэриллибитэ.<|endoftext|>
Аанҕа (Байкаалга түһэр өрүс)
Аанҕа (Анга́) — Арассыыйа Иркутскай уобалаһыгар сүүрүгүрэр,  Байкал күөлгэ арҕаа өттүттэн түһэр өрүс (үрэх).
Сүнньүнэн.
Ольхон оройуонун сиринэн устар. эбэҥки уонна бүрээт тылларыттан "«кыыл айаҕа», «айах»", көспүт суолтаҕа  — "«хапчаан», «аппа», «аҥхай»".  Приморскай систэн саҕаланар, алын сүүргэр сиһи быһа түһэр.
Устата — 99 км, тардыытын иэнэ — 1010 км².  1960 сылтан 1999 сылга диэри кээмэйдээһин көрдөрбүтүнэн төрдүттэн 14 км сиргэ сылга ортотунан  2,64 м³/с ууну ороскуоттуур. Төрдүгэр кэтитэ — 27 миэтэрэ, дириҥэ — 1,4 миэтэрэ, сүүрүгүн түргэнэ — 1 м/с. Байкаал Уус-Аанҕа диэн хомотугар түһэр. Өрүс үрдүгэр Куреть уонна Хурай-Нур дэриэбинэлэр, Ялга-Узур диэн өтөх (заимка) уонна оройуон киинэ —  Еланцы диэн сэлиэнньэ тураллар.
Уу реестрын дааннайдара.
Арассыыйа судаарыстыбаннай уу реестра уонна РФ уу хайһаайыстыбатын оройуоннааһынын геоинформационнай систиэмэтин дааннайынан:<|endoftext|>
Тыа сиригэр туризм сайдыыта
Саха өрөспүүбүлүкэтин 1998с. ахсынньы 29 кунугэр  тахсыбыт 60 нүөмэрдээх  «Саха сиригэр туризм сайдыыта» сокуоҥҥа «туризм» диэн тылы маннык быһаараллар: «туризм – это временный выезд граждан с постоянного места жительства в познавательных, оздоровительных, спортивных, профессионально-деловых и иных целях без занятия оплачиваемой деятельностью в месте временного пребывания».
Тыа сиринээҕи туризмҥа ыалдьыттар дэриэбинэҕэ сынньанар сыаллаах кэлэллэр. Бу туризм көрүҥэ куорат олохтоохторугар, кырдьаҕас дьоҥҥо, устудьуоннарга, оҕолорго  аналлаах.
Саха сирэ урут уруккуттан кэрэ айылҕатынан, ыраас салгынынан биллэр. Хас биирдии улуус ураты көстүүлээх. Үгүс улууска туристскай базалар бааллар.  Оттон  Уус-Алдан улууһугар туризм үчүгэйдик сайда илик.
Уус-Алдан улууһун Бээрийэ нэһилиэгэр олус үчүгэй тур ресурсалара бааллар.
= География =
Нэһилиэк улуус илин өттүгэр сытар. Түүлээх, II Байаҕантай, Тулуна, Өнөр нэһилиэктэрин кытта быысаһар. Нэһилиэк киинэ Бороҕонтон (улуус киинэ) 80 км тэйиччи сытар.
Сирэ-уота Саха сирин киин намталыгар сытар. Өрүстэр кирбиилэригэр рельеф араас көрүҥнэрэ: күөллэр-алаастар уобаластара, Өлүөнэ, Алдан өрүстэр эдэр хочолоро бааллар. Нэһилиэк сирэ-уота сүнньүнэн судургу, намыһах рельефтээх. Сир үрдэ ирбэт тоҥноох, нэһилиэк сирин үгүс өттүн тиит мастаах тайҕа баһылыыр, үрэхтэр, үрүйэлэр хочолоро, алаастар хонуу, бадараан үүнээйилэринэн бүрүллүбүттэр.
Тосту континентальнай климаттаах, үрдүк баттааһыннаах. Сөҥүү түһүүтэ элбэҕэ суох, кыһын, сайын климат араастаныыта үрдүк. Сыл орто температурата – 16,1°С. Сэттэ ыйдаах тымныы кыһыннаах. Намыһах температурата -55°С тиийэр. Тымныы алтынньыттан муус устар саҥатыгар диэри турар. Кыстык хаар алтынньыга түһэр. Хаар халыҥа сорох сылга 0,8 м тиийэр. Ыам ыйын бүтэһигэр хаар олоччу ууллар. Сайын кылгас, 3 ый турар. Итии, ол гынан баран бэс ыйын саҥатыгар, атырдьах ыйыгар, дэҥҥэ от ыйыгар хаһыҥ түһэр. Күһүнэ ардахтаах буолар.
Саамай улахан үрэх – Танда. Саас халааннаан, сороҕор бөһүөлэк анныгар анньар. Ыһыах саҕана түһэр. Күһүөрү уолан быста сыһар, быстар даҕаны.
= Тоноҕос =
Нэһилиэк кииниттэн 10 км ыраах Танда үрэх кытылыгар Тоноҕос диэн сир баар. Бу сиргэ 19-с үйэттэн Бөтүрүөбүстэр диэн улахан аймах олорбута. Сэрии кэмигэр манна «Буденнай» диэн колхоз баара. Билигин манна «Дьиэ кэргэн фермата» баар. Манна уопсайа 30 ынах, ону таһынан араас кыыллар бааллар. Ферма ыалдьыттарга ынах ыыр, кыылы-сүөлү көрөр тоҕоос биэрэр.
= Таҥараһыт хайата =
Бээрийэ нэһилиэгин биир кэрэ көстүүтүнэн буолар “Таҥараһыт хайата”. Мыраан үрдүгэ  - 100 м. Урукку Хаҥалас нэһилиэгэр Прокопий Петров диэн уус олорбут. Кини политсыылынайдары кытта бодоруһан суруйар, ааҕар буолбут. Дьокуускайга Поповтар диэн маһы, тимири ууһанар ыал мастерскойдарыгар муосчутунан үлэлии киирбит. Манна Прокопий Троицкай таҥара дьиэтин уонна колокольнятын үтүгүннэрэн кыыл муоһуттан оҥорбут үлэтэ дьон биһирэбилин ылан араас быыстапкаларга кыттыбыт. Сири-дойдуну 3 сыл кэрийэн дойдутугар төннөн, Танда үрэх саамай үрдүк мырааныгар тыатын солоон немецтии муннуктаах 3 хостоох дьиэ, тэлгэһэтигэр ампаар уонна оҕус туруорар килиэбинэ туттубут. Мыраан үрдүгэр сиэмэ, хортуоппуй олордо сылдьыбыт уонна бурдугу мэлийэр миэлиҥсэ оҥостубут.
= Нэһилиэк киэн туттуута =
Бээрийэ биир ытыктабыллаах олохтооҕунан норуот эмчитэ Гурий Иванович Турантаев – Бороҕон оҕонньор буолар . Кини 1929 сыллаахха тохсунньу 7 күнүгэр күн сирин көрбүтэ. Аан бастакытын 14 саастааҕар 1943 сыллаахха илии тостуутун эмтээбитэ. 80-с сыллартан уопсай эмтээһининэн дьарыктанар. «За доблестный труд» уонна «Гражданская доблесть» мэтээллэринэн наҕараадаламмыта. Киниэхэ Россия үрдүнэн биллэр гимнасткалар (Виолетта Иванова, Алина Кабаева, Ляйсан Утяшева, Ирина Чащина) эмтэммиттэрэ.
Бээрийэ нэһилиэгэ  элбэх талааннаах дьонунан биллэр. Ол курдук манна өрөспүүбүлүкэҕэ биллибит 7 норуот маастара баар. Ону таһынан Бээрийэҕэ  «Арчы»  туосчуттар түмсүүлэрэ баар. Бу түмсүү 1986 сыллаахха норуот маастардара Васильева В.Т. уонна Васильева Е.В. көҕүлээһиннэринэн арыллыбыта. Түмсүү кыттааччыларын туос иһиттэрэ элбэх сири-дойдуну кэрийбиттэрэ. Ону таһынан кинилэр Саха сирин биллиилээх дизайнерын Августина Филиппова сакааһынан сүктэр кыыс маллаах иһитин тикпиттэрэ.
= Туһаныллыбыт литература =
1.    Закон «О туризме и туристской деятельности в РС(Я)» от 29.12.98г. N60
2.    Федеральный закон «Об основах туристской деятельности в РФ» от 24.11.96г. N132
3.    Васильев Р.Р. Ойуун ууһа Бээрийэлэр. – Дьокуускай: Бичик, 2011. – 352с.<|endoftext|>
Таатта улууһугар туризм сайдар кэскилэ.
Билэргит курдук, туризм социальнай кыһалҕалары быһаарыыга сүрүн оруолу оонньуур. Билиҥҥи кэмҥэ туризм экономика туругар олус сабыдыаллаах хайысхалартан биирдэстэрэ буоларынан биллэр. Ол курдук, туристическай компаниялар, транспорт, сибээс, ас-үөл урбаана, атыы-эргиэн, араас сувенирдар уонна продукциялар оҥоһууллуулара бүтүн регион сайдарыгар сүдү оруоллаахтар.
Ол да буоллар, Саха Сиригэр туризм ис кыаҕа толору миэрэнэн туттуллубат. Өрөспүүбүлүкэбит территориятыгар дэҥҥэ көстөр айылҕа, рекреационнай ресурстар, национальнай, культурнай, историческай уонна археологическай нэһилиэстибэлэрэ бааллар. Маннык киэҥ кэскиллээх туристическэй объектар уонна комплекстар инникитин Арассыыйа олохтоохторун эрэ буолбакка, омук дьон интэриэстэрин тардыан сөп.
Биллэн турар Саха Сирин кэрэтэ тыа сиригэр сытар буоллаҕа. Ол иһин ыстатыйабар Таатта улууһугар туризм инники кэскилин ырытарга сананным.
Бастатан туран Таатта улууһа кулун тутар 25 кунугэр төрүттэммитэ. Уопсай иэнэ 18,8 тыһ. кв. км. тэҥнэһэр. Улуус Дьокуускайтан хотугулуу-илин, Баайаҕа, Таатта , Ноху, Амма, Алдан үрэх хочолоругар турар. Өрүс уҥуордааҕы улуустар бөлөхтөрүгэр киирсэр уонна соҕуруулуу-арҕаа Чурапчы, хотугулуу-арҕаа Уус-Алдан, хотугулуу-илин Томпо, соҕуруулуу-илин Уус-Майа улуустарын кытта кыраныыссалаһар. Улуус киин нэһилиэгэ Ытык-Күөл. Уопсай киһи ахсаана 17,7 тыһ. тэҥнэһэр. Улууска 14 нэһилиэк киирэр.
Туристар интэриэстэрин тардар сирдэр.
Таатта улууһа былыр- былыргыттан саха култууратын биһигинэн биллэр. Манна саха литературатын, политика уһулуччулаах деятеллэрэ, норуот маастардара төрөөбүттэрэ. Улуус кыраайы чинчийээччилэрин, туристар интэиэстэрин тардар, ол курдук сүрүн бэлиэ сирдэрэ:
1. Ытык-Күөллээҕи литературнай-художественнай «Таатта» түмэлэ
Д. К. Сивцев- Суорун Омоллоон көҕүлээһининэн 2001 сылаахха үлэҕэ киирбитэ. Түмэл улуус 5 чулуу дьонугар ананар: саха литературатын төрүттээччигэ уонна улуу суруйаачыларга А. И. Софронов-Алампаҕа, Н. Д. Неустроевка уонна А. Е. Кулаковскай- Өксөкүлээх Өлөксөйгө; саха маҥнайгы идэлээх уруһуйдьутугар И. В. Поповка; саха театрын солисткатыгар, «Дьулуруйар Ньургун Боотур» операҕа сүрүн оруолу толорбут А. И. Егороваҕа.
2. Чөркөөхтөөҕү мемориальнай түмэл — Саха Сиригэр бастакы аһаҕас халлаан анныгар этно-географическай түмэл.
Төрүттээччи - норуот суруйааччыта, Д. К. Сивцев-Суорун Омоллоон. Түмэлгэ 20 объекка 3798 кэриҥэ этнографическай мал уурулла сытар. Саҥалыы оҥоһуллубут дьиҥ политсыылынайдар олорбут ураһаларыттан ураты дэҥҥэ көстөр саха былыргы тутууларын көрүөххэ сөп.
3. Сэлии Хайата
Бу хайа сиригэр сэлии, хайа хапсаҕын хахайын, плейстоценовай таба өлүгүн булбуттара.
Уонна да атын киһи интэриэһин тардыан сөптөөх элбэх кэрэ, киһи өссө да көрө илик сирдэрэ элбэх. Мантан көрөн SWOT(англ. Ырытыы биир көрүҥэ) ырытыы оҥорорго быһаарынным.
Таатта улууһугар туризм сайдыытын ырытыы.
Туризм сайдарыгар улуус күүстээх өттө:
Туризм сайдарыгар улуус мөлтөх өттө:
Сайдыы инники кэскилэ:
Инникки кутталлар:
Тумук санаа.
Ырытыы кэнниттэн маннык түмүккэ кэллим: улууска төһө да туризм сайда илик буоллар сайдар кэскиллээх, кыахтаах. Билиҥҥи кэмҥэ туризм оруола үрдээбитинэн уонна бүгүҥҥү норуот икки ардыгар сыһыаммытын учуоттаан туран, ис туризмы сайыннарыах тустаахпыт.<|endoftext|>
Остуоруйа
Остуоруйа диэнинэн норуот бэйэтин баҕатын, эрэлин, олоҕун-дьаһаҕын туһунан этэр, кэрэхсээн истиллэр дьикти-дьиибэ, фантастическай кэпсээннэр ааттаналлар. Остуоруйа бүтүн аан дойду үрдүнэн бары омуктарга барыларыгар баар, ону тэҥинэн, биһиэхэ, сахаларга эмиэ.
Өбүгэлэрбит оҕолорун олоххо бэйэлэрин сыһыаннарынан, көрүүлэринэн, холобурдарынан иитэллэр этэ. Ол курдук үлэҕэ сыһыан, айылҕаҕа сыһыан, аска-үөлгэ сыһыан, таҥаска-сапка сыһыан, дьоҥҥо-сэргэҕэ сыһыан, итэҕэлгэ сыһыан о.д.а. Оҕону сиэр-майгы өттүнэн иитэргэ норуот уус-уран айымньытын биир көрүҥэ — остуоруйа улахан төһүү күүс буолар. Оҕо киһи тылын өйдүүр буолаатын кытары остуоруйа кэпсиир идэлээхтэр эбит.
Саха фольклоругар баар остуоруйалары сүнньүнэн үс суолга араарыахха сөп:
1. Нуучча кэпсээннэрин, остуоруйаларын матыыптарынан толоруллубут, эбэтэр сахатытыллыбыт остуоруйаларга. Холобура: Киристипиэл, Албын бааһынай о.д.а.
2. Нууччаттан ылыллыбыттарга: Уйбаан Сарыабыс, Соломуон Муударас, Бабаа Кэрэлиэбис, Суккун сонноох Суут Албын, уо.д.а.
3. Саха бэйэтин төрүт остуоруйаларыгар. Холобура: Таал-Таал эмээхсин, Чаарчахаан, Урааныкаан оҕонньор, Үчүгэй Үөдүйээн, Чыычаах уонна Моҕус, Чөркөй икки Барылла икки, Бүүкээнниир Ыаһах, Биэс ынахтаах Бэйбэрикээн эмээхсин о.д.а.
Үөрэхтээхтэр саха остуоруйаларын ис номохторуттан, кинилэр туттар ньымаларыттан көрөн үс суолга наардыыллар:
1. Хамсыыр харамай туһунан остуоруйаларга (сказки о животных). Холобур: Кутуйахтаах тайах, Сордоҥ уонна улар, Куобах тоҕо кылгас кутуруктаммытай, Куоҕас суор икки
2. Дьиктилээх-алыптаах остуоруйаларга (волшебные сказки). Холобур: Чаачахаан уонна Алаа Моҕус, Биэс ынахтаах Бэйбэрикээн эмээхсин, Таал-Таал эмээхсин,Быт-Быт оҕонньор о.д.а
3. Олох-дьаһах остуоруйаларыгар (бытовые сказки). Холобур: Сүгэґэрин чэпчэппит, уустук үллэрии, муммут уолаттар о.д.а.
Остуоруйа иитэр суолтата
Өбүгэлэрбит остуоруйа кэпсээн, оҕолорун олоххо сыһыаҥҥа үөрэтэллэрэ: дьол иһин охсуһууга, итэҕэлгэ, үгэскэ, тулалыыр айылҕаҕа, куһаҕаны уонна үчүгэйи араарарга, толкуйдуурга уонна тылы сайыннарарга. Үгүс остуоруйаларга норуот үчүгэй өрүтэ көстөр: үлэ, талаан, үлэҕэ уонна охсуһууга эрэл, Ийэ дойдуга таптал. Ол остуоруйаларга баар норуот үчүгэй өрүттэрэ, көлүөнэттэн көлүнэҕэ бара турарыгар туһалаах.
Онон өбүгэлэрбит остуоруйа көмөтүнэн оҕону
1. үчүгэйи-куһаҕаны араарга үөрэтэллэрэ
2. тулалыыр эйгэни кытары билиһиннэрэллэрэ
3. төрөөбүт тылынан саҥарарга, тылы билэргэ үөрэтэллэрэ
Ханнык баҕарар остуоруйаны иһиттэххэ бэрт борустуой курдук гынан баран, ис номоҕо дириҥ буолар эбит, үөрэтэр суолтата сүрдээх киэн эбит. Холобур:
«Ханнык баҕарар омук ыччатын, дьонун иитэр биир сүрүн күүһүнэн, кини тыла буолар. Ол туһугар анал тыл-өс, айымньылар үөскээбиттэр. Оннуктарынан биһик ырыаларын, остуоруйалары, өс хоһооннорун, олоҥхолору, оһуохайдары, норуот ырыаларын, онтон да атыттары ааттыахха сөп»,- диэн суруйбута К. С. Чиряев «Олох педагогиката» диэн кинигэтигэр.
Оҕону өйүн-санаатын кыратыттан остуоруйа эйгэтигэр ииттэххэ уонна сайыннардахха, кэнэҕэски кэлэр ыччакка туһалаах буолуо этэ. Остуоруйаттан сиэттэрэн оҕо кинигэ да ааҕыа этиэ, киһи да быһыытынан сайдыа этэ.
Оҕолору сахалыы остуоруйалары ааҕаргытыгар ыҥырабын. Остуоруйа киһини кэрэҕэ, сырдыкка эрэ угуйуо. Остуоруйа ааҕыы — билиигэ бастакы хардыы.
Туһаныллыбыт литература:<|endoftext|>
Слепцов Данил Степанович
Олоҕун олуктара.
Слепцов Данил Степанович бэс ыйын 23 күнүгэр 1897 Орто Халыма улууһун Иккис Хаҥалас нэһилиэгэр Дүөнсэ учаастагар төрөөбүтэ. Аҕата Слепцов Степан Никонович - нэһилиэк суруксута, ийэтэ Гуляева Мавра Варламовна. Кини оҕо сааһа Дүөнсэ тоҕойугар дьонун-сэргэтин хараҕын далыгар ааспыта. 10 сааһыгар Данил Грамота оскуолатыгар уорэнэ киирэр. Онтон Орто Халыматааҕы икки кылаастаах церковнай-приходской оскуолаҕа үөрэнэр. Ону бүтэрбитин кэннэ аҕата Дьокуускайга Духовнай семинарияҕа үөрэттэрэ ыытар. Онтон 1916 учуутал идэтин ылан үөрэнэн бүтэр уонна төрөөбүт сиригэр Орто Халымаҕа үлэлии кэлэр. 1919 сыллаахха олунньу 11 күнүгэр үөрэх тэриллиитин салайар персоналы быыбардаабыттар. Данил Степанович Слепцов үлэтин үрдүктүк сыаналаабыттар уонна кини дьон-сэргэ дириҥ ытыктабылын туһанарын тоһоҕолоон бэлиэтээбиттэр. Бары 12 киһи училище сэбиэдиссэйинэн уонна учууталынан кинини биир санаанан быыбардаабыттар. Онтон Д.С.Слепцову Дьокуускайга ыҥырбыттара. 1920 сыллаахха ахсынньы 4 күнүгэр губерниятааҕы үөрэх салаатыттан Орто Халыма үөрэх салаатын сэбиэдиссэйинэн ананан кэлбитэ.
Контрреволлюционердар 1922 cыл кулун тутар бүтэһигэр переворот оҥорон, Орто Халымаҕа сэбиэскэй былааһы суулларбыттара. Ити эрэ иннинэ Котенко уонна Николаев Абый, Аллайыаха уездтарыгар үрүҥнэри кытта сэриилэһэ барбыттара. Ол кэмҥэ Слепцов Д.С. уезд салайааччытынан хаалбыта. Киниэхэ коммунистар уонна комсомоллар испииһэктэрин хаалларбыттара. Ону үрүҥнэр дьаныһан туран көрдөөбүттэрэ. Салайар үлэһиттэри тутаталаан хаайыыга бырахпыттара. Онтон рядовой коммунистары билбэт этилэр. Ону билээри салайааччылары хаайыыга кырбаабыттар, араастаан муҥнаабыттар, бөлөх-бөлөх таһааран ытыалаабыттар. Ол да буоллар ким даҕаны, ол иһигэр Д.С.Слепцов, көҥүлгэ хаалбыт табаарыстарын тыллаан-этэн биэрбэтэхтэрэ. Н.В.Пинегины уонна Д.С.Слепцову саамай тиһэх ыта таһаарбыттара. Ол туһунан Н.И.Спиридонов – Текки Одулок бу курдук суруйбута: “...Помню, были у нас учитель Слепцов Доня и фельдшер Пинегин, славные люди, наши любимцы. Про них был пущен слух, что они коммунары, и вдобавок спрятали «троску Ленина». Их арестовывают и ведут на расстрел. На это неожиданное зрелище согнали все население города. Господин есаул обратился к собравшимся с трогательной речью о том, что вот, мол, мы ведем борьбу в лишениях, на отчаянном морозе, только ради спасения населения, обиженного большевиками.
- <...> Так помните же, что всякий, кто посягает на ваше, богом данное благополучие, будет так же наказан, как и вот эти изменники! Кто из вас, собравшихся здесь вольных сынов Колымы, возьмет ружье и застрелит этих гадов, тот заслужит доверие и в награду получит белье и одежду убитых.
Есаул сделал шаг вперед и воткнул в снег заряженную винтовку.
- Я жду, сыны родины, храбреца!
- Да будет он благословен Христом! Не бойтесь, братья, господь поможет вам! – сказал стоявший возле протоиерей из семьи Антипиных.
- Я! – отозвался из толпы грубый голос.
- Я! – и вперед вышел здоровенный якут Моська Слепцов, сын Коча, подручник Антипиных. Он схватил винтовку и, глазом не моргнув, как будто поднимал ружье на сидячих уток, прицелился. Раздались выстрелы. Стоял сильный мороз в 43 градуса. Кругом лежал ровный белый снег. Трупы лежали возле дороги всю ночь. На другой день трупы отвез на свалку уголовник Кирив, за «работу» он получил золотое кольцо Дони. Но так как кольцо примерзло к пальцу, уголовник отрубил топором весь палец”.
Слепцов Данил Степанович, Орто Халыма үөрэх салаатын бастакы сэбиэдиссэйэ, 24 сааһыгар тыына быстыбыта.
Үөрэхтээһини тупсарыы.
Данил Слепцов анаммытын кэннэ үөрэх салаата саҥалыы тэриллэн үөскээбитэ. Кыаммат оҕолорго, дьадьаҥыларга интернат аһыллыбыта. Саҥа 15 оскуоланы аһыы былааннаммыта, ол иһигэр улахан дьону үөрэхтээһиҥҥэ 2 оскуола аһыллыахтааҕа. Үөрэх салаатыгар куорат библиотеката бэриллибитэ. Бу библиотекаҕа фондата дьонтон хомуллан тэриллибитэ. Библиотека 1922 сыл кулун тутарга куоракка бандьыыттар “хаһаайынныахтарыгар” эрэ диэри дьоҥҥо туһалаабыта.
Бу кэмҥэ 8-тан 14 сааһыгар диэри саастаах алын сүһүөх оскуолатыгар киириэхтээх 665 оҕо баара. Бу ламуттар, юкагирдар, тоҥустар уонна чукчалар оҕолоро диэн этиллэр. Мантан ураты куорат иһигэр 120 оҕо баара. Бачча оҕону биирдэ үөрэтэр оскуола дьиэтэ суоҕуттан, оскуола иһинэн кыайан ситиспэт оҕолорго хоһулаһар кылаастары аһарга быһаарыммыттара. Кыаммат оҕолорго анаан пансионат 15 оҕоҕо тэриллибитэ.
Ый эрэ кэриҥэ буолан баран Орто Халыма куоратыгар учууталларга үөрэх саҥа былаһыанньаларын билиһиннэрэр сыаллаах кылгас больдьохтоох педагогическай курс ааһарга Уураах таһаарбыта.
Туһаныллыбыт литература.
1. Старостина, Мария Ивановна. Колымские якуты в середине XVII – начале XX века : по материалам генеалогии/ М. И. Старостина ; [науч. Ред.а.ист.н., проф. Акад. АН РС(Я) А. И. Гоголев] ; ГОУ ВПО «Якут. гос. ун-т им. М. К. Аммосова», МО «Среднеколымский улус (район)» - Якутск ; Бичик, 2009. – 392с.<|endoftext|>
Тихонова Елизавета Никоновна
1940 сыллаахха ыам ыйын 12 күнүгэр Нам улууhун Модут нэhилиэгэр Улуу Сыhыы диэн алааhыгар төрөөбүтэ. Аҕатын аата Тихонов Никон Константинович, ийэтин аата Тихонова Харитина Степановна.
Кини 13-с оҕонон төрөөбүт, онтон 4 эрэ буолан хаалбыттар: 3 уол, биир кыыс. Кини ыарыhах буолан хойут хаампыт, саҥарбыт үһү, кэнники син улаатан истэҕин аайы син арыый буолан испит. Алта саастааҕар дьоно Модут бөһүөлэгэр көһөн киирбиттэр. Модукка дьиэлэрэ суох буолан, ийэтэ дояркалыыр ферматын дьиэтигэр олорбуттар, 1950 сыллаахха дьиэ туттан киирбиттэр.
Модут нэһилиэгэр 1948 сыллаахха 4 кылаастаах оскуола аһыллан, 8 сааһыгар хойутаан оскуолаҕа киирбитэ. Оскуолаҕа киирэригэр кинини бэлэмнэнии бөлөҕөр ылаллар, онон маҥнайгы кылааска 10 сааһыгар киирэр. Инньэ гынан саастыы оҕолоруттан хаалан испит.
Модукка төрдүс кылааһы бүтэрэн, Хатырык нэhилиэгин оскуолатыгар икки сыл 5-с уонна 6-с кылаастарга үөрэммит, 6-ка үөрэнэ сырыттаҕына саастаах оҕолор бүтүөххүтүн сөп диэбиттэригэр, саастаах оҕолор хас да буолан тохтообуттар.
1952 с. ахсынньы 18 чыыһылатыгар убайа Костя комсомольскай мунньахтан түүн кэлэн баран лаампаны уматаары гыммыта, кырааһына суох буолан биэрбит. Кырааһыын оччолорго чиэппэрдээх диэн бытыылка баара, оннук бытыылкаттан кырааһыын кута туран аҥар илиитигэр испиискэ тутан алҕас кырааһыҥҥа тайанан, кырааһына эстэн баһаар буолбут.
«Алдьархай буолла, туруҥ!» - диэн хаһытаабытынан таhырдьа ыстаммыт, аҕата туран ууну ыһан умулларбыт. Кини буоллаҕына утуйа сыппыт, ону ийэтэ туран ороһойбут остуол кини аттыгар турбут, ол иһин кырааһын кини үрдүгэр түспүт, онон аҥар өттө төбөтүттэн атаҕар диэри уокка сиэниллибит, иннэ гынан балыыһаҕа 1953 сыл ахсынньы ыйыгар киирэн баран, кулун тутарга тахсыбыт.
Кини балыаһаҕа сыттаҕына 1953 сыллаахха ССРС салайааччыта И.В. Сталин өлбүт, онно норуот барыта уонна бэйэтэ ытыырын эмиэ өйдүүр үһү.
1954 сыллаахха колхозка ылбыттар. Ньирэй көрүөн баҕаран оскуолаҕа үөрэнэ олорон оҕолорунан Кутуков Алексей диэн биригэдьииргэ: “20 ньирэйдэ миэхэ хааллары”, - диэн илдьиттээбит. Киниэхэ 20 ньирэйи хаалларбыттар. Үөрэнэн бутэн баран ол 20 ньирэйи көрбүтэ, Аҕыйах хонон баран икки ньирэйэ өлөн хаалбыт, онно куттанан ытыы турдаҕына колхоз бэрэссэдээтэлэ Макаров Григорий Алексеевич кэлбитигэр, өссө күүскэ ытаан биэрбит. Хата бэрэссэдээтэлэ кэлэн “ытаама, биригэдьиир буруйдаах” диэбит. “Ньирэйдэр бастаан таһырдьа тахсалларыгар, күрүөтэ кыараҕас буолуохтаах, бу киэҥ күрүөҕэ тахсан, наһаа сүүрэн аҕылаан өлбүттэр” - диэбит, онтон ыла ньирэй көрөөччүнэн үлэлээбит. Урут сулумах кыргыттары алааска үлэлэлэтэ ыыталлар эбит.
Кини Кыйыда диэн алааска ыарыылаах ынахтарга үс сылтан ордук дояркалаабыт, онтон бөһүөлэккэ киирэн наар ньирэй көрбүт.
1964 сыллаахха Уус-Алданнар от үүммэтэҕин иһин, Нам Модут нэһилиэгэр ынах сүөhүнэн кыстыы кэлбиттэр. 1965 с. Пермяков Николай Дмитриевич диэн уолга кэргэн тахсан, Уус-Алдан Дүпсэ нэһилиэгэр көһөн барбыт. Эбэм онно от тиэйээччинэн үлэлээбит.
Кэргэнинээн 13 сыл бииргэ олорбуттар, алта оҕоломмутар: 5 кыыс, 1 уол. Уус-Алдаҥҥа эмиэ аҕыйах кэмҥэ кэргэнинээн ньирэй көрбүттэр. Кэнники оҕолонон олордоҕуна кэргэнэ (эhэбит) доярдаан, бастыҥ ыанньыкыст аатын ылбыт. Кэргэнэ (эhэбит) 1978 сүрэҕинэн ыалдьан өлбүт, эбэм онтон дойдутугар төннөн кэлэн баран эмиэ ньирэй көрөөччүнэн үлэлээбит. 1984 сыллаахха хотонунан куоталаhыыга бастааннар, Прибалтикаҕа путевка биэрбиттэр: Москванан, Ленинградынан уопсайа 7 куоратынан күүлэйдээн кэлбиттэр. Онтон 1986 сыллаахха Баку куоракка Кызыл-Кум диэн санаторийга путевка биэрэннэр, 2 буолан сынньанан кэлбиттэр. 1990 с. биэнсийэҕэ тахсар уонна үлэ бэтэрээнэ буолар. 2014 с. Модут нэһилиэгин бочуоттаах олохтооҕо буолбута. Биэнсийэҕэ тахсан баран иккиһин кэргэннэммитэ. Кэбээйи оҕонньоругар Дьяконов Николай Николаевичка тахсыбыта, кини эмиэ огдообо этэ. Билигин оҕолоро бары ыаллар, 20-чэ сиэннээхтэр, 10-н тахса хос сиэннээхтэр. Билигин барыта этэҥҥэ, сааһа 76 буолбута, кырыйдым диир даҕаны син сылдьар. Оҕонньорунаан иккиэн туһа дьоно: оҕолоругар, сиэннэригэр өйөбүл буолан олороллор.<|endoftext|>
Аргунов Пантелеймон Никифорович
Аргунов Пантелеймон Никифорович — Саха АССР оскуолаларын үтүөлээх учуутала, Иккис Аан дойду сэриитин кыттыылааҕа, бастаан Арҕаа фроҥҥа, онтон Японияны утары сэриигэ кыттыбыта.
1910 сыллаахха Мэҥэ-Хаҥалас улууһун Лоомтука нэһилиэгэр төрөөбүтэ. Аҕата Аргунов Никифор - аҕабыыт. Мэҥэ-Хаҥалас улууһугар Бүтэйдээххэ уонна Нам улууһун Улуу Сыһыытыгар таҥара дьиэлэрин туттарбыт. Мэҥэ-Хаҥаласка хас да оскуоланы тэрийсибит.
Пантелеймон Никифорович Горнай улууһун Бэрдьигэстээҕэр олохсуйбут. 1941 сыллаахха райОНО инспекторынан үлэлии олорон, Аҕа дойду Улуу сэриитигэр ыҥырыллыбыта. 1945 сыллаахха демобилизацияламмыта. Бастаан фашистскай Германияны утары сэрии фронугар, онтон Японияны утары сэриигэ войсковой чаастар штабтарыгар старшай писарь, сержант дуоһунастаах. Ол туһунан «Сахаполиграфиздат» 1995 сыллаахха таһаарбыт «Уоттаах сэрии сылларыгар» диэн (редактор Алексеев В. И.) Горнай улууһун «Өйдөбүнньүк» кинигэтигэр суруллубут.
Өр сылларга үөрэҕирии салаатыгар үлэлээбитэ. 1967 сыллаахха «Саха АССР оскуолаларын үтүөлээх учуутала» аат иҥэриллибитэ. 1968 сыл ахсынньы 18 күнүгэр ыалдьан өлбүтэ.
Уруулара-аймахтара.
Бииргэ төрөөбүт быраата Аргунов Евстафий Никифорович Аҕа дойду улуу сэриитигэр 1942 сыллаахха ыҥырыллыбыт. 1943 сыллаахха 23 сааһыгар Украинаны босхолуур сэриигэ олоҕун толук уурбута. Донецкай уобаласка көмүллэ сытар. Кэнниттэн олоҕун салгыыр киһини хаалларбатах.
Пантелеймон Никифорович кэргэнэ Софьялыын түөрт оҕоломмуттар. Улахан кыыстара Надежда Пантелеймоновна кэргэнэ Ядреев Сив Петровичтыын Намҥа олорбуттара. Станислав уонна Александр диэн уолаттардаахтар. Клавдия Пантелеймоновна диэн иккис кыыһа Бэрдьигэстээххэ олорбута. Кэргэнэ Павлов Василийдыын түөрт оҕоломмуттара: икки уол, икки кыыс. Үһүс кыыһа Виктория Пантелеймоновна кэргэнэ Саввин Алексей Дмитриевичтыын алта оҕоломмуттара. Саамай улаханнара - Пестрякова София Алексеевна, эһэтин идэтин салҕаан 27-с сылын оскуолаҕа үлэлиир. Майа Ларионов аатынан орто оскуолатын алын кылааһын учуутала.. Уола Аргунов Евстафий Пантелеймонович, Амма сэлиэнньэтигэр олорор. Өр сылларга Амма главнай бырааһынан үлэлээбитэ. Вера, Пантелеймон уонна Надежда диэн оҕолордоох.<|endoftext|>
Жирков Михаил Васильевич
Михаил Васильевич Жирков — Саха АССР үтүөлээх артыыhа.
1907 сыллаахха тѳрѳѳбүтэ. 1934 сыллаахха Саха тыйаатырын устуудьуйатын бүтэрбитэ уонна профессиональнай артыыс быhыытынан 1959 сыллаахха диэри үлэлээбитэ. Саха норуотун театральнай искусствотыгар Ньургун Боотур уонна Кыһыл ойуун уобарастарын аан маҥнайгынан кыайа-хото тутан арыйбыт айыл5аттан талааннаах артыыс. 1947 сыллаахха маҥнайгы национальнай операны — «Ньургун Боотуру» уонна маҥнайгы национальнай балеты — «Сир сиэмэ5ин» туруорууга режиссер кѳмѳлѳһѳѳччүтүнэн үлэлээбитэ. 1943 сылтан Саха АССР үтүѳлээх артыыhа, 1958 сыллаахха «Үлэҕэ килбиэнин иһин» мэтээлинэн наҕараадаламмыта. 1969 сыллаахха күн сириттэн барбыта.
Тыйаатыр салайааччыта, култуура үтүѳлээх үлэһитэ Павел Павлович Никитин суруйбута: «1934 сылаахха театр бэйэтин икки сыллаах студиятын бүтэрбит ыччат тыйаатырга артыыстыы хаалбыта. Дьолго, ити устуудьуйаҕа айылҕаттан чахчы талан бэриһиннэрбит ыччат сүүмэрдэммит эбит. Ол да иһин чуо кинилэр ортолоругар кэнэҕэс ССРС норуодунай артыыһа Д. Ф. Ходулов, РСФСР уонна Саха АССР норуодунай артыыстара П. М. Решетников, В. А. Саввин, Саха үтүѳлээх артыыһа М. В. Жирков үүнэн таҕыстахтара».
Россия уонна Саха норуодунай артыыстара Матрена Васильевна, Марк Дмитриевич Слепцовтар ахталлар: "Саха тыйаатыра 1933 сыллаахтан улаханнык биллэн барбыта дии саныыбыт. Ити Былатыан Ойуунускай «Кыһыл ойуун» И. И. Слепцов туруоруутунан барбыта. Онно Кыһыл ойууну артыыс Михаил Жирков олус ситиһиилээхтик толорон, кэлин бэйэтин «Кыһыл ойуун» диэн ааттаабыттара, араспаанньата ахтыллыбат да буолан барбыта. Ый устатын тухары кѳрѳѳччулэр билиэккэ тииһиммэккэ эрэйдэммиттэрэ. Онтон ылата тыйаатыр аптарытыата биллэрдик үрдээбитэ. Михаил Васильевич Жирков Кыһыл ойуунун курдук Кыһыл ойууну билиҥҥээҥҥэ диэри кѳрѳ иликтэр.
Тыйаатыр литературнай чааһын сэбиэдиссэйэ И. А. Дмитриев кэпсиирэ: «Тыйаатырдар сайын үгэннээн турдаҕына ол кэмҥэ олохтоммут үтүѳ үгэс бэрээдэгинэн окко кѳмѳлѳһѳ Уус-Алданнаатыбыт. Куоракка тыа барахсан ыраас салгынынан тыымматахпыт ырааппыт дьон, үѳрүү-көтүү бѳҕѳ. Олохтоохтор „ытыс үѳһэ“ туһэрдилэр. Ол сахха театр тыа сиригэр чаастатык сылдьара, күүтүүлээх күндү ыалдьыттарынан буоларбыт. Дьон сѳбүлүүрүн билэр буоламмыт, ис испититтэн тэптэн туран, дууһабытыттан оонньуурбут, кѳрѳѳччулэрбитин кытта олус истиҥ сылаас сыһыаннаах этибит. „Артыыстарбыт кэлбиттэр, Кыһыл ойуун баар“, — диэн кэпсэл оройуону толорбут буолар этэ. Сайыҥҥы былдьаһыктаах от үлэтин кэмигэр оонньуу-кѳрүлүү сылдьыаҥ дуо. Ол үрдүнэн киэһэ үлэ кэнниттэн ыраахтан-чугастан дьоннорбут кэлэн кэпсэтэн баран, кыратык оонньоон кѳрдѳрүҥ диэн үүйэ-хаайа туталлара. Балачча сааһырбыт Михаил Васильевич кѳрдѳһүүнү быһа гыммакка „былыргытын“ киллэрэрэ. Саһааннаах, тѳлү кѳрүҥнээх киһи туттан-хаптан Ньургун Боотур буолан ыраас, сѳҥ кылыһахтаах куолаһынан ыллаан доллоһуттаҕына, Кыһыл ойуун буолан этэн-тыынан бардаҕына киһи уҥуоҕа кычыгыланара, тыыммакка истэр буоларбыт».<|endoftext|>
Неустроев Дмитрий Михайлович
Дмитрий Михайлович Неустроев – чаҕылхай төрүт талааннаах үҥкүүһүт. Сахалартан бастакы эстрада үҥкүүһүттэриттэн биирдэстэрэ. Аан дойду араас норуоттарын үҥкүүлэрин толороро, сахалыы уонна эбээннии ыллыыра, драмаларга оонньуура.
Д.М. Неустроев 1933 сыллаахха, ыам ыйын 15 күнүгэр Сулҕаччы Бабаҕатыгар Оҕо Мэҥэтэ алааска колхозтаах кэргэнигэр төрөөбүтэ. Миитэрэй оҕо сааһа Сулҕаччы толоонунан уонна алаастар быыстарынан биэрэс тэбэн, күөх көбүөр кырсыгар үҥкүрүйэн-күөлэһийэн ааспыта.
Кини аҕата Михаил Неустроев Сулҕаччы Бабаҕатын киһитэ, эдэр сааһыгар өлбүтэ. Ийэтэ, Федотовтар кыыстара, таптал аата Солколуур Өлөөнө, сүрэхтээх аата Федотова Елена Григорьевна этэ. Миитэрэй ыал соҕотох оҕото буолан, таайдарын оҕолорун кытта булкуһан үөскээбитэ уонна кинилэри кытта Уорҕа (Чурапчы) оскуолатыгар маҥнайгы кылааска үөрэммитэ.
Чурапчы нэһилиэнньэтин күүс өттүнэн хоту оройуоннарга көһөрүү алдьархайа Миитэрэй дьонун эмиэ хаппыта. Оҕо эрдэҕиттэн батыспыт, аҕа оҥостубут эһэтэ Кудайыыс: “Соҕотох сиэммин ханна илдьэн сир-халлаан муннугар муннаран кэбиһиэххит биллибэт. Бэйэбиттэн араарбаппын”, - диэн Миитэрэйи илдьэ хаалбыта. Ийэтэ, төһө да уолуттан арахсара ыараханын иһин, кырдьаҕас тойонуттан былдьаһар, эбэтэр оҕотун кытта хаалар кыаҕа суоҕа. Эһэтэ Кудайыыс хараҕынан көрбөт кэриэтэ этэ. Онон 8 саастаах уолу сирдьит гынан илдьэ сылдьара. Сиэнин наһаа маанылаан, аһын-таҥаһын көрөн араҥаччылаан илдьэ сылдьыбыта. Ол да буоллар, Миитэрэй тулаайахсыйыы, соҕотохсуйуу эрэйин элбэхтик билбитэ. 1945 сыл саас аймахтара, ийэтэ саҥа кэргэнин кытта көһүүттэн этэҥҥэ эргиллэн кэлбиттэрэ.
Эһэтэ өлбүтүн кэнниттэн Миитэрэй арыт ийэтигэр, арыт оҕото суох таайыгар Федотов Николайга хардарыта кэлэ-бара сылдьыбыта. Олорор сирэ табыллыбата эбитэ буолуо, түптээн-таптаан биир оскуолаҕа үөрэммэтэҕэ. Мындаҕаайыга 7-c кылааһы бүтэрбитэ уонна онтон ыла оскуола диэҥҥэ эргиллибэтэҕэ. Оскуола кэнниттэн Дьокуускайга тастыҥ эдьиийигэр Өрүүнэҕэ киирэн олорор. Ол сылдьан саха театрын талааннаах артыыстарын кытта билсэр, бииргэ улэлэһэр. Театр коллектива элэккэй, үлэһит уолу сөбүлээн бэйэтин кытта үлэлэтэ, илдьэ сылдьар.
Сэрии кэнниттэн Саха театрыгар саҥа национальнай үҥкүү-ырыа ансаамбыла тэриллибитэ. Ансаамбылга эдэр, талааннаах ыччаты ылбыттара, олор быыстарыгар Миитэрэй эмиэ баара. Сотору ансаамбыл ыһыллыбыта. Онон Миитэрэй Орто Халымаҕа ананан барар. Үс сыл курдук кулууп сэбиэдэссэйинэн үлэлии сылдьан, 1957 сыллаахха Москваҕа Саха сирин литературатын уонна искусствотын күннэригэр ыҥырыллар, ситиһиилээхтик кыттан ЫБСЛКС Киин Комитетын, Саха АССР Үрдүкү Сэбиэтин Бочуотунай грамотатынан наҕараадаламмыта. Ити кэмтэн искусство эйгэтигэр киирэр суолун аспыта.
Сотору Москваҕа тиийэн улуу үҥкүүһүт, ССРС народнай артыыһа Махмут Эсамбаев үҥкүүгэ үөрэтэр мастарыскыайыгар биир сыл дьарыктанар, Сахатын сиригэр эстрада үҥкүүһүтэ буолан кэлбитэ. Индийскэй, грузинскай, африканскай уо.д.а. үҥкүүлэри бэлэмнээн сыанаҕа таһаарбыта.
Дмитрий Михайлович Саха музыкальнай-драматическай театрыгар уонча эрэ сыл үлэлээбитэ. Ол эрээри, ити кылгас кэм иһигэр чаҕылхай талаана дьаныардаах үлэ түмүгэр аһыллыбыта. Көрөөччүлэр өйдөрүгэр-санааларыгар саха Эсембаевынан буолбута. Ити кылгас кэмҥэ Сахатын сирин бары оройуоннарын ордорбокко кэрийбитэ. Ону ааһан Дальнай Востогунан, Бурятия, Тува өрөспүүбүлүкэлэринэн, Чингискэй уобалаһынан гастролларга сылдьыбыта.
Олоҕун тиһэх сылыгар кини Александр Бодосьян эстраднай бөлөҕөр кыттан Тува өрөспүүбүлүкэтин киинигэр Кызылга үҥкүүлүү сылдьан, эмискэччи ыалдьан дойдутугар төннөн кэлбитэ. Ыарахан ыарыы ыһыктыбатаҕа. 1967 сыл кулун тутар 10 күнүгэр баара эрэ 33 сааһыгар айымньылаах үлэтин, талаанын, үҥкүүтүн чыпчаалыгар сылдьан тапталлаах кэргэниттэн, оҕолоруттан, иитэн тааһаарбыт театрыттан, бииргэ үлэлээбит коллективыттан хомолтолоохтук арахсыбыта.
Дмитрий Михайлович ыалдьара биллибэккэ сылдьан: “Мин өллөхпүнэ Дьокуускайга көмүллүөм суоҕа. Таптыыр дойдубар Сулҕаччыга сытыам”, - диэн эппиттээх. Онон уҥуоҕун төрөөбүт дойдутугар, Сулҕаччыга көмпүттэрэ.
1993 сыл ыам ыйын 15-16 күннэригэр Дмитрий Неустроев аатын үйэтитэр, кини кылгас да кэмҥэ буоллар, сулустуу чаҕыллан ааспыт талаанын эдэр көлүөнэҕэ тиэрдэр туһугар Сулҕаччы нэһилиэгин олохтоох сэбиэтэ, общественноһа үҥкүүһүт төрөөбүтэ 60 сылын туолуутун үрдүк тэрээһиннээхтик бэлиэтээбитэ уонна Дмитрий Михайлович Неустроев аатынан үҥкүү күрэҕин ыыппыта. Улуустааҕы культура управлениетын быһаарыытынан Дмитрий Неустроев аатынан үҥкүү күрэҕэ сыл аайы ыытыллар буолла.
Туттуллубут литература:
1. http://project.1september.ru/works/600078
2. Сулҕаччы түөлбэтигэр / (хомуйан оҥордо П.М. Павлова, П.М.Павлов, Д.Ф.Наумов, Т.П.Павлова). – Дьокуускай.: 2005 – 204 c.<|endoftext|>
Күн айыы дьоно
Былыыр-былыр харамайдар бары биир дьүһүннээхтэрэ. Оттон биһиги дойдубут мэлдьи сайын курдук сылаас эбитэ үһү.
Арай биирдэ Тымныы оҕуһа тыал-буурҕа аргыстаах хаарынан-мууһунан кыһарыйбыт. Дьон, кыыл улахан моһуокка ылларбыт. Хайдах тыыннаах хаалары толкуйдаабыттар. Көтөрдөр үксүлэрэ соҕуруу көппүттэр, кыыллар да тоҥуйдара сылаас сирдэргэ таласпыттар. Үрдүк айыылар үөһэттэн ону көрөн, бу киэҥ нэлэмэн сиргэ хамсыыр-харамай тыыннаах хаалымаары гынна диэн, кыыллары, көтөрдөрү, дьону түмэн мунньахтаабыттар. Көтөрдөр: „Сайыммытын эргитиҥ, кэлэн, төрөөн-ууһаан барыа этибит“, – диэн баҕа санааларын эппиттэр. Оттон олохтоохтор: „Кыстыыр оппутун-маспытын бэлэмнэниэ этибит“, – дэспиттэр. Кыыллар эмиэ сайын мэлдьи турарыгар сөпсөспүттэр. Ол кэнниттэн кыһыны тоҥмокко туоруур туһунан толкуйдаабыттар. Табалар сылаас түү саҥыйахтаммыттар, саһыллар, кэм оҕуруктаах өйдөрө, кубулҕаттара батарбакка, айыылартан сырыы аайы уларыттарга элбэх дьүһүннээх күндү түүлээх саҥыйахтары көрдөспүттэр. Кырсалар, куобахтар хаарга көстүбэт буолуохтарын баҕарбыттар. Көтөрдөр тус-туспа дьүһүннэнээри аймана түспүттэр. Салгыы дьон уочарата кэлбит. Онуоха толкуйдаан баран: “Биһиэхэ күммүт сылааһын курдук уотта биэриҥ”— диэбиттэр. Ону эмиэ айыылар толорбуттар.
Онтон ыла бу сиргэ күһүн кэлиитэ көтөрдөр ыраах сылаас сирдэргэ айанныыр буолбуттар. Күһүҥҥүттэн саҕалаан, тымныы оҕус мөҥүрээбитинэн сири-дойдуну тоҥорор. Хаалбыт кыыллар-көтөрдөр итии түү таҥастарынан, оттон дьон аал уоттарын оттон, бу тыйыс дойду тымныы кыһынын туорууллар. Саас аайы араас өҥнөөх көтөрдөр манна кэлэллэр. Онтон ыла хоту дойду дьонун „күн айыы дьоно“ диир буолбуттар.<|endoftext|>
Бэһиҥкэ
Бэһиҥкэ диэн сибиитэрэ (нуч.Свитер).XIX үйэҕэ айыллыбыта. Бастатан туран бэһиҥкэ туһата ырарга диэн этэ. Мэрлин Монро уонна Эр Булт өрөбүлүссүйэ онорбуттара.<|endoftext|>
Шергин Михаил Васильевич
Михаил Васильевич Шергин -  Республика биллиилээх педагога,физмат кылаастары төрүттэспит Саха АССР үтүөлээх учуутала,РСФСР норуотун үөрэҕириитин туйгуна,педагогическай наука кандидата,улуус,нэһилиэк бочуоттаах гражданина.
Шергин Михаил Васильевич 1936 сыллаахха муус устар 3 күнүгэр Чурапчы оройуонун Кытаанах нэһилиэгэр төрөөбүтэ.Төрөппүт аҕата Собакин Гаврил Николаевич уола балтараа саастааҕар ыалдьан өлбүтэ.Ийэтэ Портнягина Марфа Михайловна Шергин Василий Назарович диэн Баатара киһитигэр кэргэн тахсан уолун кииринньэҥ аҕатын аатынан суруттарбыт.
Баатара ситэтэ суох орто оскуолатын кэнниттэн 1955 сыллаахха Төҥүлү орто оскуолатын ситиһиилээхтик үөрэнэн бүтэрбитэ.
Оскуола кэнниттэн тута Дьокуускайга пединститут  физико-математическай факультет физика салаатыгар киирбитэ эрээри армияҕа сулууспалыы ыҥырыллыбыта.Советскай армияҕа 3 сыл устата Ленинск-Кузнецскай,Барнаул куораттарга ПВО чааһыгар радиолокационнай станцияҕа операторынан сулууспалаабыта.
1958 сыл күһүнүгэр армияттан кэлэн СГУ-га баҕалаах физик үөрэҕэр киирбитэ.Туйгуннук үөрэнэрин таһынан, общественнай профессиялар факультеттарыгар иккис идэни баһылаан, муосчут быһыытынан биллэн барбыта.
Устудьуон сылларыгар 1960,1961 сыллардаахха Москваҕа,1962 сыллаахха     Хотугу Кавказка Бүтүн Сойуустааҕы быыстапкаларга кыттан дипломант,лауреат,сиппит-хоппут норуот маастара буолбута.
Физик, физика уонна электротехника учуутала диэн дипломнаах эдэркээн учуутал үлэтин Бүтэйдээх орто оскуолатыттан саҕалаабыта.Бу кини 48 сыллаах учуутал быһыытынан улахан олоҕун саамай улахан маҥнайгы түһүмэҕэ.   1985 сыллаахха үчүгэй учууталы үрдэтэн Төхтүр оскуолатын дириэктэринэн анаабыттара.
“Шергин кылаастара, оскуолата”.
1966 сыллаахха Бүтэйдээххэ Үөһээ Бүлүү иккис оскуолатын кэнниттэн республикаҕа иккиһинэн физиканы,математиканы дириҥэтэн үөрэтэр анал кылаас аһыллыбыта.Михаил Васильевич бу аатырбыт кылаастары тэрийсээччи,маҥнайгы уонна сүрүн учуутал буолар.
Барыллаан ааҕыынан физмат кылааһы республика араас муннуктарыттан кэлэн үөрэнэн,500-тэн тахса оҕо бүтэрбитэ.Кинилэртэн 80% үрдүк үөрэхтэммиттэрэ,элбэх оҕо Москва,Ленинград,Новосибирскай,Томскай курдук киин куораттарга үөрэммиттэрэ үөрэтии –иитии үрдүк таһымнааҕын туоһулуур.2 наука доктора,37 наука кандидаттара,элбэх биллэр-көстөр салайар үлэһиттэр тахсыбыттар.
Общественнай олоҕо.
Михаил Васильевич эдэриттэн олоххо активнай позициялааҕа.1965 сыллаахтан партия чилиэнэ,оскуола партийнай тэрилтэтин солбуллубат сэкирэтээрэ,партия оройуоннааҕы конференциятыгар 5 төгүл,ХХХ-с уобаластааҕы конференцияҕа делегатынан талыллан сылдьыбыта.”Знание”общество лектора,пропагандист.Нэһилиэк сэбиэтин,кэлин мунньаҕын депутата.Үөрэх министерствотын общественнай инспектора.Учууталлар VII, VIII, IX съезтэрин делегата.
М.В.Шергин -музейы тэрийээччи,музейнай педагог,кыраайы үөрэтээччи..
Кини Бүтэйдээххэ ыраах 1967 сыллаахха М.Е.Капитоновы,А.Н.Аргунову,М.Г.Иванованы кытары маҥнайгы кыраайы үөрэтэр музейы тэрийсибитэ. 2010 сыллаахха үлэлээбит оскуолаларыгар,олорбут нэһилиэктэригэр,үүнэр көлүөнэҕэ 2 музейдаах,8 экспозиционнай объектаах сыалай музейнай-комплексы нэһилиэстибэ быһыытынан хаалларбыттара.Үөрэҕирии музейа,саха балаҕана,нэһилиэк музейа,айылҕа муннуга,картиннай галерея,үп ампаара,Исландия дьиэтэ ис-тас оҥоһууларыгар барытыгар Михаил Васильевич өркөн өйө,көмүс илиитэ,киэҥ билиитэ,кэрэни көрөрө,чочуонай туттуута,салайааччы быһыытынан сатабыла бааллар. М.В.Шергин музейы тэрийээччи,музейнай педагог,кыраайы үөрэтээччи быһыытынан биллибитэ.Ол курдук,музейнай педагогикаҕа диссертация көмүскээн 2003 сыллаахха улуус үлэлии сылдьар учууталларыттан бастакынан педагогическай наука кандидата буолбута.
Тахсыбыт кинигэлэрэ,ыстатыйалара
1. Шергин М.В. Элементы программированного обучения на уроках физики. – Якутск: ЯРИУУ, 1968. – 63 с.
2. Шергин М.В. Алгоритмизация решения задач / Сб. трудов «Преподавание физики в VIII классе». – М.: Просвещение, 1972. – 32 с.
3. Шергин М.В. Средства научной организации труда в кабинетах. – Майя: Управление народного образования, 1978. – 16 с.
4. Шергин М.В., Орлов В.Е., Ильина Т.М. Развиваем личность (из опыта работы Техтюрской школы-комплекса Мегино-Кангаласского района Якутской-Саха ССР). – Якутск: ЯРИУУ, 1991. – 111 с.
5. Шергин М.В. и др. 30-летие физико-математического движения в Мегино-Кангаласском улусе. – Майя: Улусное управление образования, 1996. – 23 с.
6. Шергин М.В. Прикладное искусство и воспитание школьников / Сб. ма-териалов Междунар. научн.-практ. конф. «Диалог: музей и общество на пороге XXI века», проведенной в рамках проекта ЮНЕСКО «Культура мира в России-2000». – Якутск, 2001. – С. 191-194.
7. Шергин М.В. Юному туристу-краеведу: Методические рекомендации. – Майя, 2001. – 18 с.
8. Шергин М.В. Развитие творческой способности учащихся средствами прикладного искусства. – Майя: Улусное управление образования, 2002. – 20 с.
На5араадалара.
1.         Почетная Грамота Министерства просвещения РСФСР/№87516 г. Москва от 21.10.67 г./
2.         Знак «Отличник народного просвещения РСФСР» /уд. №160018 27.10.72 г./
3.         Юбилейная медаль «За доблестный труд» в ознаменование столетия  со дня рождения В. И. Ленина./ Указ Президиума Верховного Совета ЯАССР от 26.03.70 г./
4.         Заслуженный учитель школ ЯАССР /уд. №488. Указ Президиума Верховного Совета/ ЯАССР от 29.11.73 г.
5.         Почетная Грамота Президиума Верховного Совета ЯАССР /от 29.11.73 г./
6.         Орден «Трудового Красного Знамени». /Л. №389513 20.08.86 г. /
7.         Медаль «Ветеран труда» - /26.08.88 г./
8.         Стипендиат Международного детского фонда «Дети Саха-Азия» /уд. №686 от 24 сентября 1996 г./
9.         Почетный гражданин Мегино-Кангаласского улуса /свидетельство от 19 марта 1996 г./
10.       Памятный знак Республики Саха (Якутия) «2000 добрых дел 2000 года» /уд. №446 от 19 сент. 200 г./
11.       Грант общественной организации «Ассоциация попечительских учреждений образования Республики Саха (Якутия)» /свидетельство от 6 июня 2002 г./
12.       Грамота Правительства Республики Саха (Якутия) /от 2 октября 2003 г./
13.       Стипендиат Национального фонда возрождения  «Барҕарыы» при  Президенте Республики Саха (Якутия) /свидетельство от 22 января 2004 г./
14.  Диплом кандидата педагогических наук   от 18 июля 2003 г.
15.       Знак отличия в честь Дня Республики Саха (Якутия) «Гражданская доблесть»./свидет. №0269 от 19 марта 2004 г. Распоряжение №284 – ВП./
16.    Знак “Учитель учителей РС(Я)” от 30 марта 2009 г.
/ Постановление № 01- 05/09-
Педагогическай конференцияларга анаммыт дакылааттарын темалара
1.   Республиканские педчтения: «Электрифицированные наглядные пособия» - г. Якутск. 1964 г.
2.Республиканские педчтения: «Обучающие машины» -  г. Якутск.,1965 г.
3.         Всесоюзные педчтения: «Элементы программированного обучения в школе» - г. Москва.,1966 г.
4.         Всесоюзные педчтения: «Алгоритмизация решения задач по механике» -  г. Москва.,1971 г.
5.         Всесоюзный семинар при НИИ художественного воспитания АПН СССР: «Роль прикладного искусства в воспитании учащихся» - г. Москва.,1973 г.
6.         Республиканские и районные педчтения: «Средство научной организации труда в учебных кабинетах» - г. Якутск.,1978 г.
7.         Республиканские и районные педчтения: «Организация кабинета физики в сельской школе» - г. Якутск.,1980 г.
8.         Республиканские и районные педчтения: «Научная организация учебного труда школьника» - г. Якутск.,1980 г.
9.         Районные педчтения: «Оптимизация методической работы в школе» - 1981 г.
10.       Республиканские и районные педчтения: «Постановка физического практикума в VIII кл.» - г. Якутск.,1983 г.
11.       Республиканские педчтения: «Оптимизация учебно-воспитательного процесса» -  г. Якутск.,1984 г.
12.       Всесоюзный семинар ВНИК «Школа-микрорайон»: «Воспитание школьников в условиях сельских школ-комплексов» - г.Москва.,19-23 мая 1988 г.
13.       Зональная научно-практическая конференция работников народного образования: «Комплексный подход к профессиональной ориентации учащихся» - г. Хабаровск.,1988 г.
14.       «Творческая работа учителей в условиях сельских школ» - творческое объединение ВНИК г. Москва., 1989 г.
15.       Всесоюзная научно-практическая конференция: «Школа в системе социального воспитания» и сессии ВНИК «Школа-микрорайон» «Национальная культура в системе общественного и семейного воспитания» -  г. Йошкар-Ола.,1990 г.
16.       Всероссийская научно-практическая конференция: «Работа сельских школ-комплексов» - г. Белгород.,1991 г.
17.       С 1971 г. регулярно читал лекции на курсах учителей физики по методике преподавания, проводимых ЯРИУУ.
18.       Межгосударственный семинар-совещание: «Теория и опыт обучения детей коренных народов традиционному виду прикладного искусства» Программа по обучению: «Прикладное искусство» с. Жабыль Мегино-Кангаласского улуса – март 1994 г.
19.       Международная конференция «Диалог: музей и общество на пороге XXI века». «Прикладное искусство и воспитание» - г. Якутск, октябрь 2000 г.
20.       II Международная научно-практическая конференция «Диалог: музей и общество». Доклад на семинаре: «Современные аспекты образовательной деятельности». Тема: «Модель образовательной среды в системе микромузеев». г. Якутск., октябрь 2003 г.
Үлэтин туһунан ыстатыйалар.
•           Е. Порядин. Кинилэр коммунизмы тутуохтара, коммунизмҥа олоруохтара. // Кыым. -1961. – сэтинньи 7 к.
•           В. Иванов. Энтузиаст учуутал. // Ленинскэй знамя. – 1971. атырдьах ыйын к.
•           В. Иванов. Үөрэх-иитии улэтин дьүөрэлээн. Бүтэйдээх орто оскуолатын айар отчуотуттан. // Ленинскэй знамя. -1982. Ахсынньы 18 к.
•           И. Сысолятин. Сүрүн үөскэ. // Ленинскэй знамя. -1986. Сэтинньи 13 к.
•           И. Сотников. Уроки нравственности. // Социалистическая Якутия. -1987. -28 января.
•           А. Докторова, В. Иванов, И. Сысолятин о.д.а. Төхтүр орто комплекс-оскуолатыгар. «Ленинскэй знамя» күнэ. // Ленинскэй знамя. -1990. – олунньу 20 к.
•           С.Андреев. Оҕо кыаҕын толору сайыннарар иһин. // Эркээйи. 1992. –муус устар 16 к.
•           Н. Кириллин. Кырдьаҕас оскуола үтүө үгэстэрэ. // Кыым. -1993. кулун тутар.
•           Ф. Г. Охлопков. Бүтэйдээх инникигэ эрэллээх. // Кыым. -1993. кулун тутар 31 к.
•           «Мэҥэ-Хаҥалас улууһун Бочуоттаах гражданина». // Эркээйи. 1996. Муус устар 2 к.
•           К. Петрова. Учуутал үөрэнээччилэринэн дьоллоох. // Учуутал аргыһа. -1996. –балаҕан ыйа.
•           В. Угарова. Билигин сөҕөбүн. // Учуутал аргыһа. -1996.-кулун тутар
•           В.Попов. Үтүөнү, кэскили түстэһэр. Эркээйи. -1996 с., муус устар 5 күнэ.
•           К.Родионов. Төрдүс көлүөнэҕитигэр тиийэ тэнитиҥ! // Эркээйи. 1998. –тохсунньу 30 к.
•           А. Крылов. Ахтан-санаан аастахха. [ рубрика: Төхтүр орто оскуолата төрүттэммитэ 90 сыла. // Эркээйи. -1998. –алтынньы 6 к.
•           З. И. Иванова.Новые мастера. // Полярная звезда. -1998. №4. –с.37.
•           С. Эверстов. Сабыдыаллаабытара, өйдөөбүттэрэрэ. // Эркээйи. -1999. –атырдьах ыйын 3 к.
•           Г. М. Артемьев. Сырдык инникилээх, сайыннарыллар кэскиллээх. / Г. М. Артемьевы кытта кэпсэттэ В. Попов. // Эркээйи. -2000. –ахсынньы 5 к.
•           В. Иванов. Үтүө дьыаланы үрүлүтэн. // Эркээйи. –2000. –ахсынньы 22 к.
•           К. Родионов. Улууска урутаан, - илин эҥэргэ иккис. // Эркээйи. –2000. –кулун тутар 4 к.
•           Педагогическая энциклопедия. Т.1. Якутск, 2000. С.317.
•           И. Брызгалов. Өтө көрүү – дьылҕабыт кэхтибэт кэскилэ. // Саха сирэ. –2000. –олунньу 10 к.
•           С. Халгаева. Учууталлар учууталлара. // Далбар хотун. -2001. №1 – с.31-32.
•           С. Андреев. Саҥаны сайыннарар, үтүөнү үксэтэр дьоһун киһи. / Учууталга сүгүрүйэбит. Майа. 2002. 56 с.
•           Трудовая слава Якутии. Якутск: Сахаполиграфиздат, 2003. -416 стр.
•           Краеведы Якутии. Библиографический справочник., Якутск: Бичик, 2007.
•           Знатные люди Мегино-Кангаласского улуса. Библиографический справочник.Москва.,2007.
•           Большая международная энциклопедия “Лучшие люди”, Лучшие люди России,Беларуси,Украины,Казахстана,Москва, 2011.<|endoftext|>
Сахалыы эт-хаан сайдыытын култуурата
Научнай чинчийии түмугүнэн саха сирин оҕото, эдэр ыччата, күүс-уох, эт-хаан өттүнэн соҕуруу дойду оҕотунааҕар хаалан иһэр, бытааннык сайдара бэлиэтэнэр. Бу биһиги, сахалар, хоту дойдуга олорорбут быһыытынан, айылҕабыт усулуобуйатыттан тутулуктаах.
Оскуола оҕотун, эдэр ыччатын эт-хаан сайдыытыгар иитии сыала-соруга диэн оҕо чэгиэн-чэбдик, доруобай, чөл олохтоох, эргиччи сайдыылаах буола үүнэрин ситиһии буолар.
Соруктара:
1. Оҕону кыра сааһыттан спорт национальнай көрүҥнэригэр дьарыктааһын.
2. Сахалыы оонньуулары, хамсааһыннары киллэрии.
3. Оҕону кыра сааһыттан үлэҕэ үөрэтии (от үлэтигэр, балыктааһын, бултааһын, сир-астааһын).
Хамсаныы, дьарык, эрчиллии ханнык баҕарар норуот былыргы олоҕуттан-дьаһаҕыттан, үлэтиттэн, идэтиттэн сиэттэрэн үөскүүр. Саха киһитэ сүрдээх тыйыс усулуобуйаҕа олорон, бултаан аһылык булунаары элбэхтик хаамара, сүүрэрэ-көтөрө, буһара-хатара, сүгэрэ-көтөҕөрө. Онно сөп тубэһиннэрэн иллэҥ кэмигэр итиниэхэ маарынныыр хамсаныылары булан оонньуура, эрчиллэрэ. Хас да буолан көрүстэхтэринэ, күүс-уох, сытыы-сымса холоһуута буолара. Итинэн сиэттэрэн киирсиилээх, күөн көрсүүлээх оонньуулар, хамсаныылар сыыйа баар буолбуттара. Дьахтар оччотооҕуга булка-алка соччо орооспокко, дьиэни-уоту көрөр-харайар буолан, эр дьон хамсаныыларыгар мээнэ кыттыспат эбит. Ол иһин даҕаны кыргыттарга, дьахталларга туһааннаах хамсаныы, дьарык бэрт аҕыйах, суох да кэриэтэ. Онтон кэнникинэн дьахтар да оонньуур-көрүлүүр, сүүрэр-көтөр, оннооҕор мас тардыһар, тустар буолан барбыта.
Сахалыы ооньуу, дьарык арааһын Верхоянскайга 1867-1876 сс. сыылкаҕа кэлэн олорбут И.А. Худяков аан маҥнай сурукка киллэрбитэ. Кини сахалар, ламуттар оонньууларын, күрэхтэһэр хамсаныыларын бөлөххө араартаан суруйбута. Сибиир историятын суруйбут академик А.П. Окладников сахалар эт-хаан сайдарыгар аналлаах хамсаныыларын биһирээн, кинигэтигэр киллэрбитэ, булка бэлэмниир гына айыллыбыттар эбит диэн быһаарбыта. Биллэрин курдук, олоҥхоҕо эрчиллии, күөн көрсүһүү, тустуу албастарын эҥин дьикти кэрэтик хоһуйаллар. Олоҥхо 1000 кэриҥэ сыллаахха айыллыбыт курдук диэн учуонайдар сабаҕалыыллар. Оччоҕо сахалыы дьарык үөскээбитэ өссө ыраатан тахсар.
Сэһэнтэн, үһүйээнтэн биллэринэн, сахалыы курэхтэһии ыһыахха XV-XVII үйэҕэ киирбит эбит. Оччотооҕу ыһыахха атах оонньуута, хапсаҕай, мас тардыһыы, ат сүүрдүүтэ, оҕунан ытыы, ыараханы көтөҕүү, араас оонньуу, оһуохай хайаан да баар буолара.
Революция кэнниттэн 1932с. Саха Өрөспүүбүлүкэтэ олохтоммута уон сыла туолуутугар анаан улахан спартакиада ыытыллыбыта. Программаҕа үксэ сахалыы күрэхтэһии киирбитэ. Онтон ыла хас спартакиада, фестиваль ахсын сахалыы күрэхтэһиини тиһигин быспакка киллэрэр буолбуттара. 1934 с. аан маҥнайгынан Ф.С. Андросов “Оонньуулар тустарынан” диэн брошюрата бэчээттэмитэ. 1945 с. сахалыы спорт көрүҥнэригэр быраабыла бигэритиллибитэ. Тустууну, мас тардыһыытын ыйааһынынан көрөн араарар буолбуттара.
1957 с. сахалыы көрүҥнэргэ разряд оҥоһуллубута, ол иһигэр “Саха сирин спордун маастара” диэн бочуоттаах аат киирбитэ. 1956 с. сахалыы ыстаныы арааһын Москваҕа Россия норуоттарын спартакиадатын аһыллыытыгар көрдөрбүттэрэ, ону улаханнык биһирээбиттэрэ.
1968 с. ыла Манчаары бирииһигэр аналлаах тыа сирин спортсменнарын сахалыы көрүҥнэргэ спардакиадата ыытыллар.
1970 с. сахалыы ыстаныы Бүтүн Россиятааҕы классификацияҕа киирэн, “Россия спортдун маастара” диэн бочуоттаах ааты бигэргэппиттэрэ.
1962 сылтан саҕалаан Сибиир уонна Дальнай Восток национальнай көрүҥҥэ спартакиадата ыытыллар. Онно Саха сирин сүүмэрдэммит хамаандата хаста да бастаан турар.
Сахалыы хамсаныыны, оонньууну, көрү-нары, спорт көрүҥнэрин тоҕо, туох сыалтан сайыннарар нааданый?
1. Саха Өрөспүүбүлүкэтэ сувернитет ылбытынан сибээстээн, оскуолаҕа национальнай концепция киирэрин учуоттаан, киһини эт-хаан өттүнэн иитии үйэттэн үйэҕэ бэриллибит национальнай хайысхалаах буолара ирдэнэр.
2. Сахалыы хамсаныыны, оонньуунан, сахалыы спорт көрүҥүнэн дьарыктанар киһи элбэх спортивнай малга-салга наадыйбат, бу оонньуулары толорор техника боростуой, ким баҕарар түргэнник ылынар, сатыыр кыахтаах.
3. Үгүс оонньуу куоталаһар, күөн көрсөр ис хоһоонноох буолан киһини олус сэргэхситэр, тардар.
4. Сахалыы көрүҥ спорт атын көрүҥэр бэлэмнэнэргэ көмөлөһөр да буолан, анал хамсаныы да быһыытынан олус наадалаах.
5. Атын омук дьоно сахалыы хамсаныылары, оонньуулары, спорт көрүҥүн сөбүлээн, норуоттар икки ардынааҕы сыһыан тупсар.
Бу үлэ оҕону иитиигэ-үөрэтиигэ туһуланнаҕына уонна олоххо бириэмэтигэр киирдэҕинэ,чөл олохтоох, доруобай, спорт кэккэ көрүҥнэригэр ситиһиилээх, олоххо миэстэтин булунар киһи иитиллэн тахсыаҕа.
Туһаныллыбыт литература
1. Кочнев В.П. Национальные виды спорта Якутии. Якутскай 1980 с.
2. Федоров А.С. Өбүгэлэрбит оонньуулара. Якутскай 1991 с.
3. Шамаев Н.К. Эдэр ыччаты эт-хаан сайдыытыгар сахалыы ньымаларынан иитии. Якутскай 1994 с.<|endoftext|>
Хапсаҕай ньымалара
Хапсаҕай – саха норуотун национальнай тустуута. Хапсаҕай былыр-былыргыттан баар, быраабылата хаһан олохтоммута биллибэт. ЮНЕСКО шедевринэн биллибит олоҥхоҕо орто дойду бухатыыра хараҥа күүстэр бухатыырдарын хапсаҕай тустуу ньыматын сылбырхайдык туһанан кыайбытын туһунан суруллар.
Хапсаҕай туһунан бастакы нуучча суругар киирбитэ этнограф Г.Ф.Миллер суруйууларыгар баар. Онно кини 1937 сыллаахха Дьокуускай куораттан 14 км сиргэ ыһыах ыытыллыбытыгар хапсаҕай туһунан суруйбут. Онтон И.Г.Гмелин, А.Д.Миддендорф, суруйааччы-декабрист А.А.Бестужев-Марлинскай суруйууларыгар хапсаҕай туһунан баара бэлиэтэнэр.
Былыр хапсаҕай ыһыахтарга, улахан урууларга, муҥха кэмигэр, ат сүүрдүүтүн кэмигэр ыытыллара. Онно араас улуустартан аар-саарга аатырбыт баайдар анаан бөҕөстөөх (даадардаах) кэлэллэрэ уонна куөн көрсүһүннэрэллэр эбит. Даадардарын эрдэттэн анаан-минээн үчүгэйдик аһатан-сиэтэн, дьарыктаан, сынньатан а5алаллар эбит. Кыайыылаахтар бириистэригэр алааһы алааһынан, сүөһүнэн-аһынан ылан бараллара үһү. Онон күрэхтэһии тыҥааһыннаах буолара. Даадардары оҕус тириитинэн бүрүйэн киллэрэллэрэ, утарсааччылар хапсыһыы иннинэ бэйэ-бэйэлэрин керсүбэт этилэр. Үһүйээннэргэ кэпсэнэринэн, арыт күнү-күннээн хапсаҕайдаһаллара эбитэ үһү.
Билигин саха сиригэр хапсаҕайынан дьарыктанар киһи элбэх. Элбэх биллэр хапсаҕаҋ маастардара бааллар. 1932 сыллаахха аан бастакы официальнай хапсаҕай күрэхтэһиитэ буолбута, автономнай өрөспүүбүлүкэ буолбуппут 10 сылыгар анаан. 1944 сыллаахха дьахталлар тустуулара сайыҥҥы өрөспүүбүлүкэтээҕи спартакиада программатыгар киирбитэ.
1992 сыллаахха «Сахаада-спорт» диэн 8 национальнай спорт көрүҥнэрин сомоҕолуур ассоциация тэриллибитэ. Хапсаҕай күрэхтэһиилэрэ хапсаҕай федерациятын көҕүлээһининэн ыытыллаллар.
2010 сыллаахха алтынньы 25 күнүгэр хапсаҕай, тустуу норуоттар икки ардыларынааҕы федерацията (FILA) уонна «Сахаада-спорт» сөбүлэҥ түһэрсибиттэрэ. Онно этиллэринэн хапсаҕай тустуу биир көрүҥүн быһыытынан аан дойдуга ханна баҕарар ыытыллыан сөп буолбута.
Хапсаҕай ньымаларын, албастарын биһиги аатырбыт тустууктарбыт элбэхтик тутталлара, тутталлар даҕаны. Хапсаҕай тустуу ньымаларынан буолаллар:
- атахха киирэн охторуу;
- атаҕынан хатыйыы;
- албын хамсаныылар (ложные атаки);
- икки атахха киирии;
- өттүктээһин, уо.д.а
Хапсаҕай ньымата көҥүл тустуу ньымаларын кытта майгыннаһаллар. Саха тустууктара улахан көбүөргэ, аан дойдуга да тусталларыгар хапсаҕай ньымаларын туттан кыайбыттара элбэхтик ахтыллар. Ол курдук, олимпийскай чемпионнар Роман Дмитриев, Павел Пинигин олимпиадаҕа кыайыыларыгар хапсаҕай ньымаларын баһылаабыттара күүскэ көмөлөспүтэ. Павел Пинигин американец Л. Кизери кытта тустарыгар кыайтаран иһэн наар үөһэ стойкаттан хапсаҕай атахха киирэр ньыматын туһанан партерга хаста да туруоран утарсааччытын ыраастык кыайбыта биллэр. РСФСР бастакы призера П.Гаврильев 1960 сыллаахха аан бастаан Россия көбүөрүгэр хапсаҕай «хатыйыы» ньыматын туттан кыайбыта биллэр.Россияҕа сахалартан бастакы чемпиона И.Гоголев эмиэ «хатыйыы» уонна «өттүктээһин» ньымаларын холбуу туттан ыраас кыайыыны ситиспитэ биллэр. Хапсаҕай ньымаларын Саха сирин аатырбыт тустууктара Д.Данилов, СССР хас да төгүллээх чемпионнара А.Иванов, П.Алексеев хапсаҕай ньымалара көҥүл тустууга көмөлөөхтөрүн, көдьүүстээҕин элбэхтэ дакаастаабыттара.
Хапсаҕай араас ньымата
2000 сылтан бэтэрээ сыл ахсын сүүрбэччэ маастар нуормалаах хапсаҕайга өрөспүүбүлүкэтээҕи күрэхтэһиилэр ыытыллаллар. Ол курэхтэһиилэртэн биир ааттаах-суоллаах, маастар нуормалаах турнир Уус-Алдан улууһун Тумул бөһүөлэгэр ыытыллар. Бу турнир үс тустуу (көҥүл тустуу, хапсаҕай, хуреш) маастара, Саха сирин үтүөлээх тренерэ Иннокентий Андреевич Халдеев бирииһигэр ананар. КүрэхтэһииниУус-Алдан улууһун Боро5он нэһилиэгин салалтата, И.А.Халдеев дьиэ-кэргэнэ, уөрэппит оҕолоро иилээн-саҕалаан үрдүк таһымҥа тэрийэн сылын аайы ыыталлар. Быйыл, 2016 сылга И.А.Халдеев үбүлүөйдээх сылыгар абсолютнай ыйааһыҥҥа массыына бириистээх улахан күрэхтэһии буолан ааста. Абсолютнай кыайыылааҕынан Тумул бөһүөлэгин эдэр , кэскиллээх хапсаҕайдьыта, спорт маастара Евгений Алексеев буолбута.
Туһаныллыбыт литература:
1. Интернет ситимэ "Википедия"
2. Кочнев В.П., Волков Н.Н. Спорт в Якутии (факты, события).- Якутск, 1993.
3. Халдеева М.Р. Дьон туһугар дьоһун олох. - Дьокуускай, 2016. - 216с.<|endoftext|>
Порядин Степан Викторович
Порядин Степан Викторович — Саха сирин биир талааннаах артыыhа. 2005 сыллаахха Арктикатааҕы култуура үнүстүүтүн (АГИИК) бүтэрэн, «тыйаатыр уонна киинэ артыыһа» дипломун ылбыта. 2011 с. идэтин үрдэтинэн Москуба куоракка Бутун Россиятаа5ы судаарыстыбаннай киинэ унстутуутугэр (ВГИК) уорэнэн кэлбитэ. Билигин «Detsat» айар-бөлөх салайааччыларыттан биирдэстэрэ.
Олоҕун олуктара.
Мэҥэ Хаҥаласка улааппыт. Оскуолаҕа спордунан көхтөөхтүк дьарыктаммыт, Мэҥэ Хаҥалас сборнай хамаандатын чилиэнэ буола сылдьыбыт.<|endoftext|>
Давыдов Иннокентий Иннокентьевич
Биографията.
1948 сыл бэс ыйын 12 күнүгэр Чурапчы улууһун Хадаар нэһилиэгэр колхозтаах дьиэ кэргэнигэр иккис оҕонон төрөөбүтэ.
Аҕата Давыдов Иннокентий Иванович сааһын тухары колхозка үлэлээбит киһи. Ийэтэ Диодорова (Аржакова) Вера Семеновна Одьулуунтан төрүттээх, хоту көһөрүү кыттыылааҕа, дьоруой ийэ.
Иннокентий Хадаар түөрт кылаастаах начальнай, Хайахсыт оскуолатыгар үөрэнэ сылдьыбыта. Кэлин 1964 сыл Чурапчы киэһээҥҥи орто оскуолатын ахсыс кылааһын бүтэрбитэ.
1965 сыл сайынын Эрилик Эристиин аатынан колхозка от үлэтигэр сылдьан баран күһүнүн Солобуода Амматыгар, Амма оройуонун промкомбинатыгар икки сыл столяр үөрэҕин ылбыта. Онтон IV-с разрядтаах столяр буолбута. Киэһээҥҥи оскуолаҕа үөрэнэн онус кылааһы бүтэрбитэ.
1967 сыл алтынньы ыйтан Советскай армия кэккэтигэр икки сыл сылдьан баран устунан байыаннай чааһыттан путевкаланан Алтайскай кыраай Барнаул куоратыгар биир сыл училищеҕа үөрэнэн, икки сыл шиннэй собуокка үлэлээн төрөөбүт дойдутугар кэлбитэ.
Кэлин Эрилик Эристиин аатынан совхозка Хадаар отделениетыгар, “Хадаар” аренднай тэрилтэтигэр пилорамщигынан уонна прорабынан үлэлээбитэ. Ол кэннэ “Үрүйэ” бааһынай хаһаайыстыба тэриммитэ. 2003 сыллаахха биэнсийэ5э тахсыбыта.
Иннокентий нэһилиэгэр уус киһинэн биллэр. Эдэриттэн мутуктан-силистэн, удьурхайтан араас оҥоһуктары кыһан оҥороро. Хадаар үгүс ыалларын сэргэлэрин оһуордаан-бичиктээн туруорталаабыта. Маһы кыһан-хаһан, куурдан, кылынан струналаан икки кырыымпаны оҥорон, улуустаа5ы ырыа-тойук фестивалыгар сахалыы ырыалары оонньоон дьону-сэргэни сэргэхсиппитэ.
Кини илиитинэн сатаабатаҕа диэн суох. Хадаардааҕы култуура дьиэтин иннигэр сардаана сибэкки моһуоннаах фонтаны оҥорон дьону үөрдүбүтэ.
Сытар тимири хаамтарар ааттаах дьону сөхтөрөр конструктор этэ. Ханна да сырыттар наадалаах быраҕыллыбыт тимирдэри хомуйсан үс «Белорусь” тыраахтары таҥан таһаарбыта. Ону таһынан охсор-мунньар оҥорбутун ааҕан сиппэккин.
Иннокентий кэргэнин кытта Саргылана Николаевналыын биэс оҕолонон, атахтарыгар туруоран, үөрэхтээн, үлэһит дьон оҥортоотулар.
Айар үлэтэ.
1990 сыллаахтан хоһоон суруйуутугар холоммута. Киэн туттар хоһооннорунан «Сонеттар веноктара» буолар. Кини этэринэн мээнэ киһи сонеты суруйбат.
Бастакы кинигэтэ 2008 сыллаахха тахсыбыта. Манна Давыдов хоһоонноругар өй-санаа, иэйии, сүрэххэ сөҥмүт уйаҕас таптал, муҥура суох дириҥ махтал, саамай чугас киһини ааспат-арахпат ахтыы абыла, оҕолоругар-сиэннэригэр таптала уҕараабатын, улугурбатын иэйэн, эрэннэриитэ барыта түмүллэр. Быыһыгар бөлүһүөктээһин, инникини анаарыы тиэмэтэ эмиэ арыллар, ону уус-уран ньымаларынан ситиһэрин бэлиэтии көрүөххэ сөп. Чуолаан айылҕа көстүүлэрин кытта сибээстээн долгуйбутун, сүргэтэ хамсаабытын ааҕааччыларыгар тириэрдэ сатыыра, ааҕааччыны поэт туругар кытыннарарга дьулуһара санаа түһүүлээх хоһоонноругар бааллар. Киниэхэ айылҕа уобарастара киһи санаатын, дууһатын, кутун-сүрүн, туругун арыйарга көмөлөһөллөр. Үтүмэн үгүс хоһоонноругар тус бэйэтин олоҕун, дууһатын, иэйиитин, араас суол эгэлгэ көстүүлэрэ, кырааскалара чаҕылхайдык ойууламмыттар. Ол иһин кини хоһоонноро итэҕэтэр истиҥ санааларынан, аһаҕастык кэпсэтэр киэптэринэн, олоҕу кырдьыктаахтык, сайдан иһэр хайысхатын мындырдык таба көрөн дьүһүйэринэн абылыыллар.
Иккис кинигэтэ 2016 сыллаахха бэс ыйын 25 күнүгэр сүрэхтэммитэ. Иннокентий өр кэмҥэ мунньан хаалларбыт матырыйаалларынан кинигэтэ аҕыс түһүмэххэ араарыллыбыта:
1. Хадаар нэһилиэгин былыргыта;
2. Сэбиэскэй былаас олохтонуута. Холбоһуктааһын;
3. Аҕа дойдуну көмүскээччилэр;
4. Көһүрүллүү;
5. Хадаар нэһилиэгин тэрилтэлэрэ;
6. Айылҕаттан айыллыбыт талааннаахтар;
7. Нэһилиэк киэн туттар дьоно;
8. Дойду уураахтаах, алаас ааттаах.
Кинигэлэрэ.
1. Давыдов И.И. Үрүҥ күөл / Хоһооннор. – Дьокуускай: Сайдам, 2008.-144с.
2. Давыдов И.И., Дьячковская М.Н. Хадаар нэһилиэгэ: Чурапчы улууһа – Дьокуускай: Көмүөл, 2016.-632с.
Туһаныллыбыт литература.
1. Давыдов И.И. Үрүҥ күөл / Хоһооннор. - Дьокуускай: Сайдам, 2008. - 144с.<|endoftext|>
Үөһээ бүлүүгэ экологическай маршрут
“Үөһээ Бүлүү улууһун кэрэхсэбиллээх сирдэринэн экологическай маршрут”
Туризм аан дойду экэниэмикэтигар сүрүн оруолу оонньуур, национальнай бородуукта уончака чааһын хааччыйан олорор. Ити салаа экэниэмикэ өттүнэн олус тургэн тиэмпэнэн сайдар уонна инникитин даҕаны өссө ордук суолталаах буолуоҕа.
Биһиги Өрөспүүбулукэбитигэр олус элбэх кистэлэҥ, баай-дэлэй сирдэрдээх, ханнык баҕар турист бэйэтин баҕатын булан көрүөн, дуоһуйан барыан сөп.
Туристскай маршрут сүрүн анаан оҥоһуутунан кыраайбыт устуоруйатын үөрэтии буолар. Билиҥҥи кэмҥэ сорох дьон төрөөбүт дойдутун устуоруйатын олох үчүгэйдик билбэт, Өрөспүүбүлүкэ олохтоохторо “Киһилээх хайа” уонна “Өлүөнэ остуолбалара” диэн биллэр, кэрэхсэбиллээх сирдэртэн ураты атын сири билбэттэр, көрбөттөр. Ол иһин тыа сиригэр туристскай маршрут оҥоһуллуннаҕына ханнык баҕарар киһи бэйэтин өйүн-санаатын кэҥэтиэн сөп.
Тиэмэ уратыта – бу иннинэ биһиги улууспутугар экологическай маршруттар тэриллибэтэхтэрэ. Атын дойду дьоно, өрөспүүбулүкэбит, бэл Үөһээ Бүлүү олохтоохторо кытары улуустарын ытык-кэрэ сирдэрин билбэккэ сылдьыбыттара.
Бу үлэ историческай эрэ буолбакка киһи болҕомтотун тардар, өйгө хаалар экологическай туризмы Үөһээ Бүлүү улууһугар тэрийиигэ ананар.
Экологическай туризм – икки атахтаах үктэнэ илик, тыытыллыбатах сирдэргэ сылдьыы диэн.
“Экотуризм” тиэрмини 80-с сыллар бастакы аҥардарыгар ар5аа дойдуга мексиканскай эколог Эктор Себальос-Ласкурайн туттубута. Кини рекриация уонна экология ыккардыгар дьүөрэлэһиини көрдөрөн улахан билиниини ылбыта. Бу быһаарыы биир көрүҥүнэн актыыбынай рекриация быһыытынан экотуризм буолар. Сир дойду баайын сөптөөхтүк туһаныыга олоҕурбут көрүҥ. Эктор айылҕаны сэҥээрии, айылҕалыын кэпсэтэн дууһаны байытыы, айылҕа харыстабылыгар бэйэҕинэн кыттыы уонна олохтоох төрүт култуураны өйөөһүн курдук атын сыаннас өйдөбүлүн киллэрбитэ .
Үөһээ Бүлүү улууһа хоту өттүттэн Өлөөнү, илин – Бүлүүнү, Горнайы, арҕаа – Ньурбаны, Сунтаары, оттон соҕуруу – Өлүөхүмэни кытта быысаһан олус киэҥ сиргэ тайаан сытар. Улуус уопсай иэнэ 42 тыһыынча квадратнай км, хотуттан соҕуруу кыраайыгар диэри 560 км усталаах, оттон илинтэн-арҕаа – 110 км туоралаах, эбэтэр хотугу кэтирээһин 66-62 кыраадыһыгар, илиҥҥи усталааһын 118-122 кыраадыһыгар сытар. Улууһу ортотунан Хотун Бүлүү өрүс орто сүүрүгүнэн быһа охсон ааһар.
Улуус климата тымныы уонна кураан. Саамай тымныы ый – тохсунньу. Өр сыллаах кэтээн көруу түмүгүнэн бу ыйга улуус хоту өттугэр температура ортотунан – 40, соҕуруу - 36 кыраадыска тэҥ. Үөһээ Бүлүүгэ сэтинньи орто температурата – 25,8, ахсынньы - 35,7, тохсунньу - 37,7, олунньу - 32,5, кулун тутар - 21,9, муус устар - 8,4 кыраадыс тымныы. Оттон саамай ичигэс ый от ыйа. Өскөтүн бэс ыйын орто температурата 13,7, атырдьах ыйын орто температурата - 12,9 кыраадыс буоллаҕына, от ыйын орто температурата 16,9 кыраадыска тэҥ. Бу кэмҥэ Бөтүрүөп куйааһа түһэр. Үөһээ Бүлүү бэлитэммит саамай үрдүк температурата – 37 кыраадыс.
Үөһээ Бүлүү сирэ-уота үксэ Бүлүү, Түҥ өрүс, Түүкээн, Тоҥуо, Чыбыыда уүэхтэр хочолоругар сытар буолан намтал, арҕааттан илин диэки арыый да сырыынньа.
Тур аата: «Верхневилюйск – загадочный край РС(Я)»
Кэмэ: от ыйыттан - балаҕан ыйыгар диэри
Төһө уһуна: 3 күн
Транспорт: массыына, паром
Айан маршрута:
Түмүктээн эттэххэ, “Үөһээ Бүлүү улууһун кэрэхсэбиллээх сирдэринэн экологическай маршрут” - киһи болҕомтотун тардар экологическай маршруту тэрийиигэ саамай табыгастаах барыйаан буолар.
Тоҕо диэтэр, биһиги дьоммут-сэргэбит үөрэхтээх, култуурунай буоларга куруутун тардыһар. Хайа үөрэхтээх, култуурунай киһи бэйэтин дойдутун, өрөспүүбүлүкэтин, улууһун историческай географическай дааннайдарын билбэт буолуон сөбүй? Ол иһин, тыа сирин экологическай туризма биһиги өрөспүүбүлүкэбит инники кэскилэ буолуо диэн эрэллээхпит.
Туһаныллыбыт литература:<|endoftext|>
Дьааҥы Киһилээх хайалара
Киһилээх хайалара.
Саха сирин биир кэрэ көстүүтэ - Киһилээх хайалара. Киһилээх хайалара Үөһээ Дьааҥы улууһун Яна уонна Адыча өрүстэр икки ардыларынааҕы үрдэлигэр Киһилээх сиһигэр, Черскэй хайалар тиһиктэрин хотугулуу арҕаа өттүгэр баар. Киһилээх хайа чыпчаала муора таһымыттан 1548м урдуккэ тиийэр, устата - 80 км. Киһилээх - саха дьонугар ытыктабыллаах сир. Геологтар суоттарынан бу хайалар 60 мөллүйөнҥэ тиийэ саастаахтар.
Киһилээх хайалара - дэҥҥэ көстөр айылҕа кэрэ көстүүтэ. Саха сиригэр маннык ытыктанар хайа суох. Бу сир цивилизация тыыппатах уу туҥуй айылҕата, кэрэ уонна ураты көстүүтэ уруккуттан, бу хайалар киһиэхэ энергетическэй, киһини эмтиир дьайыылааҕын итэҕэйэр туристар болҕомтолорун тардар.
Үөскээһинэ.
Ууллаҕас хайа боруодата (магма) сир хайдыбытынан тахсан сойбута тулалыыр буора үрэллэн, суураллан аҕыйаабытыгар чорбойтолоон тахсан, ыраахтан көрдөххө, дьон субуруһан баран эрэрин курдук көрүҥнээх буолбут туруук таас бөлөҕө.
Култуурата.
Хайа сахатын биир уратыта - хайаҕа сүгүрүйүү буолар. Манна бастанан туран, Киһилээххэ сүгүрүйүү киирэр. Бу киһи курдук бодолоох хайа үрдүгэр турар очуостар, кинилэр бары улахан, сүдү иччилээхтэр. Хайа сахалара былыр-былыргыттан Киһилээхтэн улаханнык саллаллара, ону таһынан ытыктыыллара, сүгүрүйэллэрэ. Аата да ааттаммат ытык сиринэн ааҕаллара. Оннооҕор онно тахсыбат, сылдьыбат этилэр, улаханнык айыыргыыллара. Бу сиэр-туом култууратын өссө биир уратыта
Киһилээх хоту улуус аайы баар, ол эрээри саамай элбэх очуос Дьааҥы Киһилээҕэр тоҕуоруһар. Бу үс хайаттан турар сир: Элгэс Киһилээҕэ (саамай улахана), Ыыннаах Киһилээҕэ (саамай үрдүгэ - Улахан Киһилээх, бу Боруулаах үрдэ), Адыаччы Киһилээҕэ. Дьон санаатынан ити былыргы цивилизациялар хаалларбыт барельефтара, пирамидалара, энергетическай кииннэрэ. Ол энергетиката билигин даҕаны улэлии турар, Киһилээххэ таҕыстахха Күн дьикти кэрэ иилэнэр, кустуктанар. Итини Афанасий Осипов Киһилээх туһунан хартыыналарыгар көруөххутун сөп.
Былыргылар хайа төбөтүн суоран, улахан пирамидалары, таас сиэркилэлэри оҥорон хаалларбыттар. Олор Көстөр, Өндөөкөччу хайатыгар уонна Боруулаах тула бааллар. Илим хотоҕоһун курдук субуллан сыталлар. Саамай дьиктитэ диэн, саанан кыҥаабыт курдук бары Ыыннаах Киһилээҕин ыйаллар. Атын улуустарга баар Киһилээх очуостар эмиэ бары Ыыннааҕы ыйар буолуохтаахтар. Ол иһин кинини Улахан Киһилээх диэн ааттыыллар.
Хайа култууратын чаҕылхай көрүҥэ - таас очуостар уруһуйдара. Хайаҕа сүгүрүйэр дьон очуоска сиэри-туому, баҕа санааларын уруһуйдууллара. Ону Ытык сир иччитэ толороро. Аныгы уруһуйдар эмиэ көстөөччулэр. Ол эрээри, мээнэ уруһуйдуур сэттээх буолуон сөп, хайа иччитэ ону иэстэһэр, кини сыалын булгуччу ситиһэр. Хайаҕа элбэх быһылаан, өлүү-сүтүү тахсар, бу сиэри-туому, хайа култууратын кэһииттэн буолар. Хайаҕа тахсыы, үрэҕи туорааһын, муохха хаамыы - туспа култууралаах, бэйэтэ ньымалаах. Култуура - киэҥ өйдөбуллээх, манна туох барыта киирэр.
Хайа үрдүгэр, хотоол сирдэргэ уу мустар, онно обоччо үөскүүр. Бу обоччо муоҕунан бүрүллэ сытар. Хайаны билбэт дьон муоҕунан хааман иһэн, обочоҕо түбэһэн былдьаналлар. Хайаҕа саамай кутталлаах сир - муохтаах обоччо. аны онно түспүт киһи көстүбэт, бүтүннүү тимирэр. Холобура, Кыымчаан Кучу итинник сиргэ түбэһэн сураҕа суох сүппүтэ. Муохха уһун ураҕастаах сылдьыахтааххын, ол эрээри таастарынан эргийэ хаамар быдан ордук. Үөһээ тахсаргар таастарынан хаамаҕын, аллараа түһэргэр муоҕунан туһэҕин, ол эрээри таастан олох чугас сылдьаҕын. Хайаҕа сылдьыы - туспа сиэрдээх-туомнаах.
Хас биирдии очуос, скульптура туспа иччилээх. Көрдөһөр сиэр-туом эмиэ тус-туһунан. Оҕо тааһыттан - оҕону көрдөһөҕүн, таптал тааһыттан - тапталы, баҕа тааһыттан - баайы-дуолу, табыллыыны, эмээхсин тааһыттан - уһун олоҕу, элбэх оҕону-урууну, олоҥхо тааһыттан - поэт, суруйааччы, композитор кыаҕын.
Хайа култуурата сүрдээх уустук, итини көрбүөччү, билгэһит, үөһэттэн айдарыылаах эрэ киһи сурукка-бичиккэ таһаарыан сөп. Киһилээх култуурата өссө ханна даҕаны сурулла илик. Кини аар-саарга аатырбыт Кайлас (Тибет) култууратыгар чугас, ол эрээри эмиэ уратылаах.
Устуоруйата.
Былыргы кэпсээннэринэн бу сир билиҥҥи курдук улахан тымныыта суох буолан дьон уруккуттан хайаларга олорбуттар. Сылтан сыл тымныйдар тымныйан дьон хайалартан соҕуруу көһөргө быһаарыммыттар. Ону куһаҕан тыыннаах айыылар бу дьону Киһилээх хайатын туораан истэхтэринэ тааска кубулутан кэбиспиттэр.<|endoftext|>
Буокса дьарыга уонна бэлэмнэниитэ
Буокса (от англ. box — удар, пощечина) — спорт контактнай көрүҥэ, күөн көрсүү, спортсменнар бэйэ-бэйэлэрин төбөҕө, искэ, түөскэ охсоллор. Рефери киирсиини хонтуоруоллуур, раунд 3 эбэтэр 12 буолуон сөп. Кыайыыны утарааччыта оҕуннаҕына, охтон баран 10 сөкүүндэ иhигэр турбатаҕына, эчэйии ылбыт, салгыы киирсэр туруга суох буоллаҕына биэрэллэр. Тэҥ киирсии буоллаҕына, судьуйа очкону ааҕар, ким очкота элбэх ол кыайар.
Буоксаҕа, саамай сүрүнэ спортсмены техническэй, тактическай өрүттэрин бэлэмнээhин буолар. Тренердэртэн ыйытыы түмүгүнэн, үгүс тренер тактическай дьарыгы бастакы миэстэҕэ туруорар эбит. Ол эрэн, маннык бэлэмнээһиҥҥэ теорията уонна методиката ыарахан буолар эбит.
Буоксаҕа үөрэтии сыала-соруга – буоксаҕа техническэй, тактическай өттүнэн бэлэм буоларга үөрэтии. Соруктара: 1) Эрчиллии кэмигэр бэлэмнээhин; 2) Техниканы сайыннарыы;
Тактическай дьарыкка бэлэмнээhин. Тактика сүрүн хайысхата условнай уонна көҥүл киирсии, ол эбэтэр иккилии буолан үлэлээhин. Ньымалара: сутурук бойобуой тутуута, охсуһардыы туттан туруу (бойобуой стойка), хамсаныы, дистанцияттан үлэлээhин, киирэн иhэн охсуу уонна охсуулартан көмүскэнии техниката, көмүскэнии уонна контр-охсуулартан көмүскэнии. Маннык буокса ньыматынан дьарыктаннахха спортсмен таhыма үрдүүр, сайдар услуобуйата үөскүүр. Күрэхтэhиини ырытыы түмүгүнэн, үгүс боксер киирэн иhэн охсуута (47%), онтон киирэн иhэр утарсааччыны көрсүү (встречнай удар, 28%), көмүскэнэн баран охсуу (25%) буолар, үгүс спортсмен киирэн иhэн охсууну ордорор эбит.
Туох баар көмүскэнииттэн илиинэн көмүскэнии элбэх (49%), атах көмөтүнэн көмүскэнии (33%), сүрүннээн көҥдөй көҕүhү көмүскэнии (туловище,18%). Тоҕо диэтэххэ, илиинэн көмүскэнии саамай боростуой уонна түргэн ньыма буолар. Маннык ньыманы сирдэтэн киhи итииргиир уонна киирэн иhэн охсуу ньыматын кэмигэр сөпкө туhанар. Боксер күрэхтэhии кэмигэр туох баар этин-сиинин сатаан көмүскэниэхтээх. Үрдүк таhымнаах маастар буолар туһугар спорстмен элбэх күрэхтэhиилэргэ кыттыахтаах, дьүккүөрдээхтик, дьаныардаахтык дьарыктаныахтаах. Бэлэмнэнии, хамсааhын илии-атах, көҕүс көмөтүнэн барар. Бу балартан саамай суолталааҕа атах үлэтэ, тоҕо диэтэххэ барыта атах көмөтүнэн оноhуллар. Илиинэн утарсааччыны араас албаhы туттан албынныахха, киитэрэйдиэххэ сөп. Оттон көҕүс көмөтүнэн утарсааччыны муннарар, утарсааччы тирэҕин сүтэрэр. Араас ньыма туттуллар: элбэхтэ эбэтэр биирдэ охсуу; утарсааччы охсон баран аһаран биэриитэ. Боксер бу ньымалары араастаан уларыта сылдьан онороро саамай сүрүн ирдэбил буолар, ол эрээри көмүскэнэрин умнуо суохтаах.
Практика көрдөрөрүнэн буокса техническэй өттө бириэмэтинэн тактическай ньыматтан арыый инники сайдан иhэр. Ардыгар бииргэ барар. Техникаҕа үөрэтии, боксер сүрүн балаһыанньата тактическай суолталаах. Боксер рингэҕэ киирсэр кэмигэр тэйиччи сылдьан утарсааччыны охсор. Ол кэмҥэ маннык техническэй охсуу ньымаларын туттуон сөп, холобур: бастаан хаҥас уонна уҥа илиинэн көнөтүк охсуу, ол кэнниттэнтөбөҕө уонна түөскэ ойоҕостон уҥа, хаҥас охсуу, аллараттан охсуу.
Туох баар техническэй: киирэн иhэн охсуу, көмүскэнии кэнниттэн охсуу уонна киирэн истэхтэринэ көрсүү ньымалара үөрэтиллэллэр уонна сайдаллар. Араас ньыманан сайдыы таhыма үрдүүр. Холобур, хаҥас илиинэн төбөҕө көнөтүк охсууну боксердар кимэн киирии уонна көмүскэнии кэмигэр туhаналлар. Онтон хаҥас илиинэн охсуу кэнниттэн, кэннинэн тэйэн эбэтэр миэстэтигэр туран эппиэттиир охсуу үлэтэ саҕаланар.
Соҕотоҕун эбэтэр иккилии буолан дьарыктанарга охсуу ньымаларын үөрэтэр ордук суолталаах. Холобура, сиэркилэ иннигэр туран боксер охсууларын, сыыhаларын көрүнэр, чрчуйар, үөрэтэр, маннык бэлэмнэнии табыгастаах буолар. Сарсыарда боксер соҕотоҕун, киэһэ өттүгэр спаррингпартнеру кытта эрчиллэр. Дьарык бэлэмнэниитэ араас буолар. Холобур, түргэн-күүстээх (скоростно-силовой) хамсаныылары, салгыҥҥа охсуулары уо.д.а. оҥорор. Манна тренер сүбэтэ-амата улахан оруолу оонньуур. Бу дьарык күрэхтэhии иннигэр оҥоһуллуохтаах. Спортсмен маастарыстыбатын үрдэтинэрэ, сайыннарара биир эрэ ыйынан буолбакка, сылы-сылынан буолар. Кини бэйэтин сыыhаларын көрөн үөрэнэр, сайдар.
Боксер үүнэрэ-сайдара тренер үөрэнээччитин төһө билэриттэн-көрөрүттэн, хайдах уhуйарыттан, такайарыттан уонна буокса ньымаларын спортсмен төһө сатаан сөпкө оҥороруттан быhаччы тутулуктаах.
Күрэхтэhии ырытыытын кэтээн көрдөххө, боксер намыһах таhымнаах, эбэтэр утарсааччыта үрдүк кылаастаах буолан киирсиигэ хотторор. Спортсмен күрэхтэhиэн иннинэ элбэхтэ дьарыктаныахтаах, сыыhаларын-халтыларын көннөрүнүөхтээх, техникатын чочуйуохтаах.
Туhаныллыбыт литэрэтиирэ
1) Бутенко Б.И. Специализированная подготовка боксера / Б.И. Бутенко. - М.: Физкультура и спорт, 2007. - 175 с.
2) Верхошанский Ю.В. Основы специальной физической подготовки спортсменов / Ю.В. Верхошанский. - М.: Физкультура и спорт, 2006. - 340 с.
3) Гандельсман А.Б. Физиологические основы методики спортивной тренировки. - М.: Физкультура и спорт, 2008. - 232 с.<|endoftext|>
1941-1945 сыллардааҕы Аҕа дойду сэриитигэр бырааттыы Захаровтар кыттыылара
Чурапчы улууһун Кытаанах нэһилиэгин холкуостаах ыалын "Иннокентий Егорович уонна Марфа Николаевна Захаровтартан" Аҕа дойдуну көмүскүүр улуу сэриигэ 3 уоллара ыҥырыллан барбыттара.
Уйбаан.
Улахан уол, Захаров Иван Иннокентьевич 1910 сыл төрүөх, 16 сааһыгар бастакы кылааска үөрэнэ киирбитэ, начальнай оскуоланы бүтэрэн баран комсомол ыччатын оскуолатыгар үөрэммитэ. 1931-1932 сылларга тыа хаһаайыстыбатын техникумугар үөрэммитэ. Сэрии иннинэ 1932-1941 сылларга тыаҕа учууталынан үлэлээбитэ.
Уйбаан 1941 сыл бэс ыйын 27 күнүгэр сэрии саҕаламмытыгар тута ыҥырыллыбыта. Бастакы уот сэриигэ сүрэхтэниитин Тихвин куорат анныгар барбыта. Бу сэриигэ илиитигэр бааһыран госпитальга киирбитэ. Үтүөрэн баран фроҥҥа төннүбүтэ. 1943 сыл кыһыныгар, Ладога күөл соҕуруу биэрэгин босхолооһун иһин, кыргыһыыга төбөтүгэр улаханнык бааһырбыта, ол эрэн инники кирбиигэ сэриилэһэрин тохтоппотоҕо. 1943 сыл сайыныгар, Волховскай фроҥҥа Новгород куорат анныгар кыргыһыыга атахха ыараханнык бааһыран инбэлиит буолбута. 1944 сыллаахха дойдутугар баттыктаах төннөн кэлбитэ. Төннөн кэлэн баран Чурапчы оройуонугар араас салайар дуоһунастарга үлэлээбитэ. 1957 сыллаахха дьиэ кэргэнинэн Аллараа Бэстээх бөһүөлэгэр көһөн, маҥнай лесхозка, онтон бөһүөлэк сэбиэтин бэрэссэдээтэлинэн талыллыбыта уонна хас да ыҥырыыга талыллан, бочуоттаах сынньалаҥҥа тахсыар диэри үлэлээбитэ. Соҕотох уол оҕолооҕуттан Иван Иванович Захаровтан үс сиэннээх, 4 хос сиэннээх.
Наҕараадалара.
«За Отвагу», «За Победу над Германией» мэтээллэринэн, «Аҕа дойду улуу сэриитэ» уордьанынан, «Участнику войны» 20, 30 сылларынан үбүлүөйдээх мэтээллэринэн, «50 лет ВС СССР», «60 лет СССР», «Ветеран труда» мэтээллэринэн наҕараадаламмыта.
Дьөгүөр.
Орто уол Захаров Егор Иннокентьевич 1912 сыллаах төрүөх, үөрэҕэ суох колхуостаах. Олус көнө, улэһит киһи этэ. Фроҥҥа 1942 сыллаахха ыҥырыллан барбыта. Ленинград куорат анныгар бастакытын уоттаах сэриигэ киирбитэ. 1943 сыллаахха, кыргыһыы кэмигэр аттыгар миинэ эстэн, Дьөгүөр ыараханнык бааһырбыта
1943 сыл сэтинньи 10 кунугэр сырдык олоҕо быстыбыта. Псковскай уобалас Невельскэй оройуонун Урыче сэлиэнньэтигэр баар братскай могилаҕа көмүллүбүтэ.
Кэргэнинээн Елена Гаврильевналыын биир соҕотох кыыстаахтар Елена Егоровна Захарова диэн. Елена Егоровна 5 кыыс оҕолоох, 14 сиэннээх, элбэх хос сиэннээх. Огдообото Елена Гавриловна Чурапчы сэлиэнньэтигэр олорбута. 2015 сыл бэс ыйыгар 100 сааһын туолан, бу дьыл күһүнүгэр бу сиртэн күрэммитэ.
Ньукулай.
Кыра уол, мин хос эһэм, Захаров Николай Иннокентьевич 1916 сыллаах төрүөх, сэрии иннинэ «Кыһыл иитиэх» колхуос бырабылыанньатын бэрэстээтэлинэн үлэлээбитэ. Фроҥҥа убайын Иван Иннокентьевиһы кытта бэс ыйын 27 күнүгэр 1941 сыллаахха ынырыллан барбыта. 1942 сыл тохсунньутугар дылы убайдыы бырааттыылар бииргэ хорсуннук сэриилэспиттэрэ. Ленинград куорат анныгар ыарахан сэриилэр кэмнэригэр, иккиэннэрин араартаан Ньукулай 168 танковай биригээдэ автоматчиктар роталарын байыаһа буолбута. 1942 сыл муус устар 12 күнүгэр Ленинградскай уобалас Кандуева дэриэбинэ иһин кыргыһыыга уна атаҕар улаханнык бааһырбыта. Өр кэмҥэ госпитальга эмтэнэн баран, күһүн дойдутугар төннөн кэлбитэ. Төннөн кэлэн баран Чурапчы улууһугар, төрөөбүт нэһилиэгэр араас салайар үлэлэргэ үлэлээбитэ. 1970 сыллаахха, сэриигэ ылбыт бааһырыыларын содулларыттан, өлбүтэ. Кини кэнниттэн 6 кыыс оҕо хаалбыта. Галина, мин эбээм, улахан кыыһа. онтон Февралина, Анна, Александра, Марфа, Татьяна. Кини 15 сиэннээх, 20 хос сиэннээх.
Наҕараадалара.
«За Победу над Германией» мэтээлинэн, «20 лет победы в ВОВ», «50 лет Вооруженных сил СССР» үбүлүөйдээх мэтээллэринэн наҕараадаламмыта.<|endoftext|>
Кононов Дмитрий Павлович
1915 сыл алтынньы 9 күнүгэр Быһаҕас диэн сыһыыга Чкалов дэриэбинэтигэр төрөөбүтэ. Төрөппүттэрэ 15 саастааҕар өлөн, ыалга иитиллибитэ, биэстээх быраатынаан Ньукулайдыын тус-туспа ыал оҕолоро буолбуттара. 18 сааһыгар диэри тулаайахтарга анаан тэриллибит Рожин Петр салайааччылаах «КОП» диэн кооперативка үлэлээбитэ. Быһаҕаска тэриллибит 20 хаһаайыстыбалаах коллективнай хаһаайыстыбаҕа анаан үлэлэтэллэр. Онтон 1936 сыллаахха Тумул колхоһугар киирэн сайынын массыынанан от оҕустарарга, күһүнүн от кээһэрэ. Түөрт кыһын Охотскай перевозтан Ааллаах Үүҥҥэ таһаҕас таһыытыгар сылдьыбыта. Тумултан ити государственнай суолталаах таһаҕас таһыытыгар 14 киһиэхэ тиийэ, биирдии бэйэлэрэ түөртүү сыарҕа аттаах бараллара. Ити уһун сындалҕаннаах айаҥҥа алтата сылдьан, эрэйи эҥэринэн тэлэн, муҥу муҥнунан тыыран, киһи быһыытынан ситэр-хотор.
Аҕа дойду сэриитин бастакы сылларыгар, армияҕа ыҥырыллартан тохтотуллан эрэр суруктаах (бронялаах) буолан, икки сыл кэриҥэ мас үлэтигэр сылдьар. Армияҕа 1943 сыллаахха ыҥырыллан хаьан да олорботох сэбигэр борохуокка олорон, Өлүөнэни өрө өксөйөн тиийэн, тас Монголияҕа 80-с полкаҕа бастакы пулеметнай батальоҥҥа сулууспалыыр.
«1945 сыллаахха атырдьах ыйын 5 күнүгэр пулемеппун сүгэн сэриигэ киирдим, атаакалааһан бардым. Улахан ытыатаһыы суох, куоттулар диэн буолла. Олору эккирэтэн сатыы айаннаа да айаннаа, күнүһүн сынньата түһэллэр. Ол курдук походтаан Хайлар станциятын кыратык сэриилии түһээт, атаакалаан ыллыбыт. Үөруу-көтуу, ырыа-тойук. Онно кыайыы буолбутун биллэрдилэр. Пулеметтарбытын хомуйан ыллылар. Нэһилиэнньэни тыытыман диэн хамаанда бэриллиннэ. Муклен куоракка тиийдибит. Аны барыбытыгар хал буолуохпутугар диэри винтовкабытын суктэрдилэр. Пулемекка холоотоххо чэпчэкитэ, үчүгэйэ бэрт. Ый кэринэ оккупацияламмыт куоракка сырыттыбыт,онтон билиэннэйдэри харабыллыыр буоллубут. Кэлин олору харабыллаан, Караганда куоракка тиэрпиппит. Чааспытыгар төннөн кэлэн кыраныыссаны,ыскылааттары харабыллыырбыт. Дойдубар ыыппакка сверхсрочнай сулууспаҕа хааллара сатаабыттарын буолумматаҕым. 1947 сыллаахха атырдьах ыйыгар төрөөбут дойдубун булбутум», - диэн кэпсиир этэ.
Дмитрий Павлович 1947 сыллаахха эмиэ Ааллаах Үүҥҥэ таһаҕас таһыытыгар сылдьар. Кэлин сопхуоска сүөһү көрүүтүгэр, ынах ферматыгар бостууктаабыта. Биэнсийэҕэ тазсан баран 8 сыл үлэлээбитэ. Сайынын пенсионердар оттуур звеноларын үлэлэппитэ.
Кэргэнэ Федорова Мария Иннокентьевналыын үс оҕону төрөтөн,иитэн, үөрэттэрэн, 8 сиэннэнэн Покровскайга олорон 81 сааһыгар 1996 сыллаахха от ыйын 12 күнүгэр өлбүтэ.<|endoftext|>
Тмииннээх сыыр
Тмииннээх сыыр (латыш: Jāņu siers) — латыштар үгэс буолбут бүлүүдэлэрэ, үүт, тмин эбээһиннээх; Яков бырааһынньыгар бэлэмнииллэр.
Оҥоруу:
Сүрүн ингиридийиэнэ сыыр, иэдьэгэй уонна ыаммытынан үүт буолар, ону таһынан атын ингиридийиэннэр эбиллиэхтэрин сеп. Сыырга тмиин куталлар.
Үүтү оргуталлар, уонна өлүүлээн иэдьэгэйи куталлар. Оргуйуор диэри буккуйаллар, үүтүн үрүмэтэ тахсыар диэри. Үүтүн тоҕоллор, хойуутун хааллараллар.
Сылаас массаҕа ууллубут арыыны куталлар, сымыыт, сүөгэй, туус уонна тмин эбэллэр уонна кыра уокка сылыталлар. Ол кэнниттэн биир маасса буолуор диэри буккуйаллар. Бэлэм маассаны формаҕа куталлар уонна сөрүүн сиргэ уураллар. Аҕыйах күнүнэн бэлэм буолар.<|endoftext|>
Туризм Саха сиригэр
Туризм Саха сиригэр сайдар төрүөтэ.
Арассыыйа γрдγнэн Саха сирэ былыргыттан киэҥ иэннээђинэн биллэр. Дойдубут кэрэ айылҕата, сиртэн хостонор баайа Аан Дойду хараҕын далыгар киирбитэ ыраатта. Саха сиригэр хатыламмат дьикти, кэрэ кѳстγγлээх, харыстанар, ытыктанар сир элбэх. Бу маннык сирдэр дьон биhирэбилин ылан, киэҥ сиргэ биллэн сылын аайы сылдьааччы ахсаана элбиир.
Туризм Саха сиригэр сайдан иhэрэ бэлиэтэнэр. Ыраах омук дойдуларыттан ыалдьыттар ахсааннара эмиэ кыралаан улаатар. Кинилэр ахсааннара өссө элбиирин туһугар, өрөспүүбүлүкэҕэ киһини тардар бырайыактары таһынан үчүгэй суол-иис уонна табыгастаах инфраструктура бааллара ирдэнэр.
Туристар сэргиир сирдэрэ.
Саха сиригэр туризм суолталаах сирдэринэн Өлγѳнэ остуолбалара, Булуус, Кγрγлγγр, Киhилээх Хайа, Харама Хайата, Сиинэ хайалара, тукулааннар уо.д.а буолаллар. Бу маннык сирдэргэ дьон кγγс, сэниэ эбинэн, ыраастанан, алгыс этэн бириэмэлэрин туhалаахтык атаарар, сынньанар. Дойдубут хатыламмат, кэрэ кѳстγγлээх сирдэрин туhунан кылгастык кэпсиир буоллахха маннык.
Өлγѳнэ ѳрγс уҥа кытылыгар, Хаҥалас улууһун Хачыкаат нэһилиэгин территориятыгар сытар «Булуус» туристическай комплекс дьон сѳбγлээн сылдьар сирэ. Кээмэйин улахана киhини сѳхтѳрѳр, сорох сиргэ муус уhуна 3 миэтэрэђэ тиийэр. Булуус уратыта - анныттан кэлэр ыраас уу буолар. Хайа анныттан түһэр уу таастар үрдүлэринэн мууска киирэр. Олохтоохтор этэллэринэн, уу элбээтэҕинэ сүүрүүгэ түргэтиир, тыаһа өссө улаатар. Уу кыhыннары-сайыннары сγγрγгγрдэн биир кэлим сиргэ ирбэт мууhу γѳскэппит.
Булуус уута – айылђа бэлэђэ. Дьγγктэ уута бестяхскэй водоноснай террасаттан устан, ыраастанан кэлэр. Бу уу доруобуйађа туhалаађа дакаастанан, γѳрэтиллэн турар. Тустаах γлэhиттэр сир анныттан кэлэр уу ырааhын, араас минералларынан баайын бэлиэтииллэр. Амтанынан да, дьэҥкиринэн да кыhыҥҥы муус уутугар майгынныыр. Онон турист куттаммакка куйааска утађын тѳhѳ бађар ханнарар. Маны таhынан хайа хаспађар киирэн γрγйэ муус тымныы уутугар сѳрγγкээн сѳтγѳлγѳххэ сѳп.
Булуус – айылђа сокуоннарыгар бас бэриммэтэх дьикти кѳстγγлээх ирбэт тоҥ. Сайыҥҥы куйаас кγн, сир–дойду кγѳђγнэн бγрγнэн турар кэмигэр бу сир хас биирдии киhи кутун–сγрγн тохтотор, харађын абылыыр, интириэhиргэтэр.
Киhилээх хайа – айылђа уустаан–ураннаан, чочуйан оҥорбут сэдэх кѳстγγтэ. Саха сирин Верхоянскай улууhугар баар. Манна туристар Аан дойду бары муннуктарыттан кэлэн сынньанан бараллар. Олохтоохтор эмиэ сөбүлээн сылдьаллар. Киhилээх хайатын үрдүгэ 1070 миэтэрэ, уhуна 25 километр, очуостар орто үрдүктэрэ 25-30 миэтэрэ.
Хайа боруодатын алдьаныыта араас быhыылаах очуостары үөскэппит. Очуостар тымныы уонна тыал дьайыытыттан араас быhыылара киhиэхэ, кыылга майгынныыллар. Бу кѳстγγ киhи илиитинэн оҥорбутун курдук. Бастаан Байанай таас кэлэр. Бу таас булчуттар таастара. Онтон Таптал тааhа - уоллаах кыыс тураллара көстөр. Сахалыы таӊастаахтар, уол тобуктаан турар. Үрдүктэрэ 16 миэтэрэ. Таптал очуоhа сылаас буолар, мантан оҕото суох дьахтар оҕо кутун көрдөhүөн сөп. Саамай үрдүккэ олоӊхо тааhа кэлэр.Саха киhитэ тобугун тутан олоӊхолуу олорор. Үс кут таастар ийэ, салгын, буор куту кɵрдɵрɵллɵр.
Киhилээххэ сылдьыбыт киhи арчы, эниэргийэ ылар. Күүстээх эниэргийэлээх буоллаххына үлэӊ-хамнаhыӊ табыллар, кыайыы-хотуу киhини арыаллыыр. Сорох дьон эмтэнэн ыарыылара ааhан хаалар. Ону таhынан киhи бэйэтэ эмиэ уларыйар: холкутуйар, уоскуйар, олођу кѳрγγтэ тупсар. Хайа анныттан сγγрγгγрдэр уу киhи доруобуйатыгар туhалаађа, эмтиир дьайыылаађа биллэр.
Киhилээх хайатын сүдү очуостарын киhи кѳрѳн сɵђѳр–махтайар. Бу Ытык Сир кγγстээх энергетикалаађынан биллэр. Манна туристар сахалыы сиэри-туому тутуhан арчыланаллар, кэрэ айылҕаттан күүс-уох ылаллар.
Өлγѳнэ ѳрγс уҥа хочотун эниэтигэр аатырбыт Өлγѳнэ туруук хайалара дьэндэйэн тураллар. Өлүөнэ тайылҕаннаах туруук хайалара кытылы кыйа 4 көс устата хас да үрэҕи туораан Лэбидьэ хайаларыгар тиийэ тайыыллар. Бу улуу хайалар γрдγктэрэ 200–300 миэтирэђэ тиийэ уhуннаах. Манна Буотама хайалара, дьикти кэрэ Сиинэ кыртастара эмиэ киирэллэр. Өрγс кытылыгар турар таас хайаларга былыргы дьон уруhуйдарын кѳрγѳххэ сѳп.
540 мөлүйүөн сыллар анараа өттүлэригэр Алдантан Анаабырга диэри дьалкыйа сыппыт муора түгэҕиттэн, былыргы үйэтинээҕи улуу байҕал харамайдарын уҥуоҕун иҥэриммит таастар өрө сүгүллэн тахсан өрүһү кыйа кэккэлээбиттэр. Ол таастары ардах-хаар, тыал быһыта сынньан туруук гына чочуйбут. Ити кэннэ, манна үөскээбит тыынар-тыыннаах саҥа көрүҥнэрэ Сир иэнин тилийэ тарҕаммыттар. Ол туруук таастар Сир ийэҕэ тыынар-тыыннаах үөскээһинин ырылыччы көрдөрөр буоланнар, бу ытык сири ЮНЕСКО ахсыс киритиэрийинэн, ол эбэтэр, Сир үөскээһинин уонна сиргэ олох сайдыытын чинчийэр билимҥэ суолтатын өрө тутан, Аан дойду харыстанар, сүдү баайынан билиммитэ.
Өлγѳнэ туруук хайаларыгар сүгүрүйэ туристар 1966 с. ыла тиһигин быспакка кэлэллэр, 1850 с. ыла манна дойду учуонайдара чинчийэр үлэни ыыталлар. 1995 с. Өлүөнэ туруук хайалара Аан дойду уһулуччулаах геологическай пааматынньыктарын испииһэгэр киирбитэ.
1994 сыллаахха Өлүөнэ турууктарыгар айылҕа паарката тэриллибитэ. Билигин манна үлэ-хамнас күөстүү оргуйар. Бу паарка сиригэр-уотугар Дириҥ үрэхтээҕи былыргы дьон олохсуйбут археологиятын пааматынньыга киирэр. Ону сэргэ, манна муус үйэ саҕана олоро сылдьыбыт Хотугу Америка бизоннара төннөн кэлэн мэччийэллэр, ахсааннара сүүскэ тиийэ.
Улуу Өлүөнэ эбэни, кини кыталыктаах кырдалларын, кэрэ туруук хайаларын хас биирдии киhи долгуйа, киэн тутта, астына кѳрѳр, сүгүрүйэр. Ол иһин улуу Өлүөнэ модун үөһүн ийэ киин дойду оҥостон саха барахсан былыргы дьыллар мындааларыттан күн бүгүҥҥэ диэри туруук хайалары кытта тэҥҥэ олох охсууларын уйан кэллэҕэ.
Сахабыт сирин баайа – айылҕата. Ханнык да бэйэлээх кэрэ, итии дойду халлаанын анныгар Саха сирин айылҕатын курдук кэрэ, тыытыллыбатах айылҕа, сγрэђи–быары сылаанньытар ыраас салгын суох. Биһиги айылҕабыт: улуу хайалара, киэҥ алаастара, халыҥ сис тыалара, кγн уотугар дьиримнии оонньуур күөллэрэ, үрэхтэрэ, өрүстэрэ – ханна да хатыламмат.
Биhиги, Саха сирин олохтоохторо, сγдγ баайбытын - кэрэ бэйэлээх айылђабытын кѳр–кγлγγ, сынньалаҥ сирэ эрэ курдук саныырбыт, ыhа–тођо, бађарбыппытын алдьата сылдьарбыт хомолтолоох быhыы. Айылђабытын харыстыахтаахпыт, араҥаччылыахтаахпыт, сγдγ кγγhγгэр сγгγрγйγѳхтээхпит. Оччоҕо эрэ киһи аймах айылҕаны кытта дьүөрэлээхтик олорон, саҥалыы сайдар уонна олоҕу салгыыр кыахтаах.
Туhаныллыбыт литература:.
1. Туризм в Якутии / Учебное пособие. – Якутскай – 2010. -70с.
2. Кыым хаhыат / Өрөгөйдөөх Өлүөнэ туруук хайалара Аан дойду дьонун харысхалыгар киирдэ. – от ыйын 16 кγнэ 2012 сыллаађы таhаарыы.<|endoftext|>
Дарбасов Егор Григорьевич
Дарбасов Егор Григорьевич - региональнай экэниэмикэ институтун дириэктэрэ, СӨ Акадьыамыйатын академига, экономическай наука дуоктара, бэрэпиэссэр.
Сунтаар улууһун Кэбээйи нэhилиэгэр төрөөбүт Саха АССРга колхозниктар дьиэ киэргэнигэр. Кэбээйи оскуолатыгар үөрэммит. 1955 сылга планово-экономическай факультетка үөрэнэ киирбит. Ону бүтэрэн баран 1959 сылга эдэр идэлээх үлэhит экономика отделыгар Саха филиалга СО АН СССР үлэлии киирбит. Бэйэтин научнай улэтин "экономика золотодобывающих уонна алмазодобывающих промышленных отраслей" үөрэтииттэн саҕалаабыт. 1968 сылтан "сектор эффективности промышленного производства" сэбиэдиссэйинэн улэлээбит. 1982 сылга Дарбасов докторскай диссертацияны көмүскээбит "методологические проблемы оценки эффективности региональной экономики Севера" уонна сахалартан бастакы экономика билимин доктораынан буолбут. Егор Григорьевич 47 сыл үлэлээбит ол сыллартан 43 сылы үөрэххэ анаабыт. Россия региональнай экономикатыгар уонна политикатыгар биир бөдөҥ специалиһынан ааҕыллар. Дарбасов 400 научнай улэҕэ суруйаччы буолбут. 1998 сылтан профессор Дарбасов Региональнай институтун диссертиционнай советын тэрийээччи уонна мунньаҕы салайааччы. 1993 сылтан Региональнай экономика АН РС(Я) дириэктэрэ.<|endoftext|>
Саха таҥаһа
Хас биирдии норуот таҥаһа кини олорор сирин, култууратын уонна итэҕэлин көрдөрөр. Биһиги өбүгэлэрбит таҥастара саха материальнай култууратын чааһа буолар уонна тулалыыр эйгэлэрин, итэҕэллэрин кытта ыкса сибээстээх. Сахалар сир ийэҕэ итэҕэллэрэ – үрдүк майгылаах-сигилилээх уонна ырыҥалыыр өйдөөхтөрүн мэктиэтэ буолар. Биһиги өбүгэлэрбит култуурнай нэһилиэстибэлэрэ, сиэрдэрэ-туомнара, итэҕэллэрэ ордук чаҕылхайдык таҥастарын быһыытыгар, оһуорга уонна киэргэлгэ көстөр. Биһиги өбүгэлэрбит былыргы итэҕэллэринэн куһаҕан тыыннар киһиэхэ олус куһаҕаннык дьайыахтарын, араас ыарыылары аҕалыахтарын сөп. Ол иһин куһаҕан тыыны үүрүү, ыраастаныы уонна харыстаныы сиэрэ-туома баар. Үрдүк суолтаны таҥаска эмиэ уураллара. Таҥаска түһэриллибит оһуор киһи доруобуйатын уонна дууһатын харыстыырга көмөлөһөрө. Биһиги өбүгэлэрбит олохторо тулалыыр айылҕаны кытта ыкса сибээстээх этэ аһы-таҥаһы, улэҕэ туттар сэби-сэбиргэли: барытын айылҕа биэрэрэ. Ол иһин Саха норуотун төрүт таҥаһа материальнай култуура чааһа буоларын быһыытынан, кини итэҕэлин, сиэрин-туомун, айылҕатын, таҥаларын кытта ыкса сибээстээх.
Саха таҥаһын бириэмэтинэн уонна олох-дьаһах уларыйыытынан икки бөлөххө араарыахха сөп:
Биһиги өбүгэлэрбит таҥастарын функциональнай туттуллуутунан араарыахха сөп:
Таҥас киэргэлин тутула сахалар үс дойду баар диэн итэҕэллэриттэн тахсара:
Атах таҥаһа өҥнөөх сабынан тигиллэрэ. Киһи куһаҕан тыынтан тутулуктааҕын аллараа дойду көрдөрөрө. Саха таҥаһын сүрүн уратыта киэргэл буолар. Ордук кыыс уонна дьахтар таҥаһын киэргэтэллэр. Кыыс кэрэтин кубаҕа эбэтэр кыталыкка холоон хоһуйаллара. Сахаларга кыталык сөҕүмэр кэрэ көтөр быһыытынан биллэр. Таҥас киэргэлэ өссө куһаҕан тыынтан уонна сабыдыалтан көмүскүүрэ. Сахалар олохторо уонна хаһаайыстыбалара айылҕаны кытта ыкса сибээстээҕэ. Ол иһин таҥас өҥө айылҕа палитратын көрдөрөр – халлаан, үүнээйи, күн, хаар өҥнөрө. Айылҕа уһуктуута, саас үүнээйи чэчигириирэ, онтон күһүн хагдарыйара, күн тахсыыта, киириитэ – бу барыта тиһиллибит оһуордарга көстөрө, ол онно маҥан, хара, халлаан күөх, от күөх уонна араҕас өҥнөр ордук баһыйаллара. Бу барыта тулалыыр эйгэни кытта ситимнээх уонна олох, дьол бэлиэтэ буолаллар. Хара, бороҥ, сиэрэй өҥнөр сир ийэни бэлиэтииллэр. Саха төрүт таҥаһа кини атын норуоттартан уратытын, баай историятын уонна култууратын көрдөрөр. Биһиги өбүгэлэрбит итэҕэллэринэн, сиэри-туому тутуһан, саха төрүт таҥаһын саҥалыы сайыннарыах тустаахпыт. Оччоҕуна эрэ сахабыт таҥаһа өр сылларга харыстаныа уонна кэлэр көлүөнэ киэн туттуута буолуо.
Туһаныллыбыт литература 1. П.П. Явловский. Летопись города Якутска. Издательство «Якутский край». 2002г. 2. Ф.Г. Сафронов. Энциклопедия Якутии. Москва, 2002г. 3. М.М. Носов. Одежда и петр украшения у якутов. Якутск, 1955г. 4. Л.Н. Расторгуева. Традиционная зимняя одежда народов Якутии. Мурманскай, 1986г. 5. З.П. Соколова. Арктика – мой дом. Полярная энциклопедия школьника. Москва, 1999г. 6. С.Р. Иванова. Якутская одежда. В помощь учителю. Якутск, 1993г. 7. С.И. Петрова. Традиционная одежда и мировоззрение наших предков. Якутск, 1999г.<|endoftext|>
Ресторанный бизнес
Ресторан (латинскай тылтан restauro, восстановить, крепить) – бэлэм аһы, утаҕы атыылыыр, миэстэтигэр дьон сакааһынан аһатар сир.
Кытайдар рестораннара былыр хайдах этэй да билигин да оннугунан хаалбыт. Тан династиятын (618-906сс) кэмигэр, кини салайар, номнуо рестораннар бааллара. Аан дойду үрдүнэн биир былыргы рестораннартан биирдэстэрэ Кайфынь куоракка баар « Бакит Чикен Хаус» буолар. Бу ресторан 1153 сыллаахха аһыллыбыта. Сун династиятын кэмигэр Кытай культурнай, политическай, экономическай киинэ Ханчжоуга сорох рестораннар анаан биир суол ас көрүҥүнэн дьарыктаммыттара. Арҕаа дойдуларга трактирдар уонна таверналар античность кэмиттэн биллэллэрэ. Кинилэр ааһан иһэр дьоҥҥо аналлаах тэриллибиттэрэ. Олохтоохтор биирдэ эмэтэ сылдьаллара. XVIII үйэҕэ эрэ дьон бэйэтин сакааһынан уонна хайдах аһы сөбүлүүрүнэн рестораннар астыыр, аһатар буолбуттара. Гиннес рекордун кинигэтигэр киллэриллибит билигин да үлэлии турар Собрино-де-Ботин (Sobrino de Botin) диэн ресторан Мадридка (Испания) 1725 сыллаахха аһыллыбыта.
Аан-бастаан ресторан диэн тылы 1765 сыллаахха бульон атыытынан дьарыктанар Париж олохтооҕо Буланже киллэрбитэ.
Билигин биһиги үөрэммит рестораммыт (тус-туспа астаах, тус-туспа остуоллардаах, менюттан көрөн астарын талар, оччоттон баччаҕа диэри үлэлиир чаастаах) бастаан 1782 сыллаахха Бовилье диэн киһи Гран-Таверн-де-Лондр диэн ааттаах ресторана буолар.
Россияҕа XlX үйэ бастакы аҥарыгар «ресторация» диэн өйдөбүл «трактир» диэн тылтан уларыйан үөскээбитэ. Бастаан гостиница эрэ иһинэн аһыллыбыттара. Москва куоракка бастаан аһыллыбыт ресторан «Славянский базар» диэн этэ. Бу рестораны архитектордар Р.А. Гедике уонна А.Е. Вебер 1872-1873 сыллардаахха туппуттара. Бу ресторан трактиртан уратытынан онно половойдар диэн буолбакка официаннар үлэлииллэрэ. Кинилэр фрак кэтэллэрэ уонна үрүҥ перчаткалаахтара. МХА-ты төрүттээччилэр Станиславскай уонна Немирович-Данченко бастаан манна көрсүбүттэрэ. Нууччалар тас дойдуларга көһөн олохсуйар буолбуттарын түмүгэр нуучча төрүт астарын астыыр рестораннар аһыллыбыттар.
Ресторан үлэтин киэҥ эйгэтэ атыттартан быдан ураты. Бу эйгэ уруккуттан олохтоммут угэһинэн искусство көрүҥүн, улэһиттэр уопуттарын, өҥөнү оҥоруу, дьону тардар, хааччыйыы, кинилэр санааларын, баҕаларын толорор тэрилтэ буолар. Сылтан сыл ресторан улэтин таһыма урдээн иһэр. Дьону бэйэҕэ тардар охсуһуу үлэтэ күүскэ барар. Ол тумугэр топ-менеджердэр саҥаттан саҥа көрүҥнэри уонна ньымалары булан сайыннараллар. Атыттартан уратыны, урут ханна да суоҕу була-көрдүү сатыыллар. Ресторан үлэтэ хайдах барыс киллэрии, туох баар үлэ бэйэ-бэйэлэриттэн ыкса сибээстэһэн сөп түбэсиһэн үлэлээтэхтэринэ эрэ сайдар кыахтаах.
Киһи олоҕор ресторан улахан оруолу ылар. Ол курдук онно тиийэн аһааһын эрэ буолбакка, дьон бэйэ-бэйэтигэр сыһыаны олохтуур. Аҥардас аһыы эрэ буолбакка дьону кытта билсэ бэйэни көрдөрө кэлэр сирдэрэ буолар. Дьон рестораҥҥа кэлэн ас амтанын, сытын, киһини тардар дьиэтэ-уота оҥоһуутун, хааччыйыытынан, иһит-хомуос хайдаҕа бу барыта улахан оруолу оонньуур. Итиннэ олоҕуран бу ресторанна аhыыр туhалааҕа ду туhата суоҕа ду быhаарыллар
Ресторан көдьүүстээх үлэтэ араас көрүҥнэртэн тутулуктаах. Рестораны бастаан хайдах салайар туһунан толкуйдарыттан саҕалаан бу үлэ-хамнас хайдах барарын хонтуруоллааһына саҕаланар.
Манна бас билээччи эбэтэр директор хайдах барыс киллэрэр, салайар толкуйа улахан оруолу ылар.
Атыыны-тутууну хайдах ыытыы, дьаһайыы, этика, мораль сыаннастара киирэллэр. Төһө кыалларынан кэлбит дьону астыннаран ыытыы, бу ресторан тэрийээччилэрин үлэлэрин түмүгэ. Рестораннай бизнес — бу урбаанньыт бэйэтин эбэтэр иэс (займ) ылбыт үбүнэн бэйэтин эппиэтигэр ылыммыт дьыалата буолар.
Атыы-эргиэн барыс киллэрэр атын тэрилтэлэр курдук ресторан үлэтэ бизнес былаан, менеджмент, маркетинговай чинчийии уонна бэйэ былаанын толкуйдааһына буолар.
Хайдах дьон сылдьарыттан ресторан ис туруга оҥоһуллар. Ресторан ис туругуттан кини тутула оҥоһуллар.
Ресторан үлэтин хайысхата ханнык миэстэҕэ үлэлии турар сириттэн (омугуттан), нэһилиэнньэтин туругуттан учуоттанар. Бу мантан барытыттан тэрилтэ ис оҥоһуга, киэргэтиитэ, аһын арааһа учуоттанар.
Ресторан ситиһиилээхтик үлэлииригэр ас хаачыстыбата, меню, үлэһиттэр, ас сыаната, менеджмент, ханна турарыттан тутулуктаах.
Ресторан турар сирэ маннык көрүҥнэртэн көрөн оҥоһуллар:
Ресторан көрүҥнэрэ:
Туттуллубут литература:<|endoftext|>
Гостиница сиэрбиһин өҥөтө
Гостиница диэн киһи аҕыйах кэмҥэ олороругар анаммыт тэрилтэ. Бу тэрилтэ үчүгэйдик улэлиирин туһугар ыалдьытымсах быһыы улахан оруолу оонньуур. Ыалдьытымсах быһыы гостиница олохтооҕор санаатын, толкуйун уруһуйдууругар улахан кѳмѳну оҥорор. Ыалдьытымсах быһыы сүрүн сыалынан ыалдьыт баҕа санаатын, ирдэбилин толоруу буолар. Гостиница киһи олороругар сѳптѳѳх, толору миэбэлинэн хааччыйыллыбыт, аччаабыта биэс хостоох буолуохтаах.
Хостор 4 сүрүн бѳлѳххѳ арахсаллар:
Сюит – 75 кв. м. кырата суох хос, 3 эбэтэр онтон элбэх олорор хостоох нүѳмэр.
Апартамент – 40 кв. м. кырата суох, 2 эбэтэр онтон элбэх олорор хостоох уонна кухоннай тэриллээх нүѳмэр.
Люкс – биир киһиэхэ 35 кв.м. кырата суох иэннээх нүѳмэр.
Студия – 25 кв.м. иэннээх биир хостоох нүѳмэр.
Гостиница сиэрбиһин сүрүн ѳҥѳлѳрүнэн хостору броньнааһын, ыалдьыттар кѳрдѳһүүлэрин толоруу, ыалдыттары кѳрсүү уонна тѳлѳбүрдэрин ылыы, ону кытары хосторугар дылы атааран биэрии буолаллар. Гостиница улэһиттэрэ икки таһымынан арахсаллар: Бастакы таһымҥа ыалдьыты кытта ыкса ситимнэһэ сылдьар үлэһиттэр киирсэллэр. Холобура, администратор буолуон сѳп. Онтон гостиница олохтоо5ун кытта ситимнэспэт үлэ персонала иккис таһымҥа киирсэр. Маннык таһымынан арахсыы гостиница үлэтигэр даҕаны, үлэһиттэригэр даҕаны улаханнык ирдэнэр.
Персонал сүрүн ирдэбиллэрэ: этиканы билии, тутуһуу; кэпсэтии психологиятын бас билии; үчүгэй быһыы – майгы; сэбэр тас костүү; омук тылын билии; сааһыгар хааччахтааһын баар буолаллар.
Гостиница ѳҥѳлѳрүн оҥоруу уонна олоххо киллэрии:
1. Ыалдьыты олохтооһун сулууспатын кытта ыалдьыт аан маҥнайгынан билсиһэр. Бу сулууспа броньнааһыны, ыалдьыты бэлиэтээһини, иһитиннэрии биэриини уонна ыалдьыт тахсан барарыгар ороскуотун суоттаан оҥорон биэрэр. Манна сүрүн үлэни администратор оҥорор. Портье ыалдьыкка хоһун күлүүһүн биэрэргэ уонна харайарга эппиэттиир. Онтон оператор ыалдьыт ѳҥѳтүн тѳлѳбүрүн сѳпкѳ тѳлѳѳн иһэрин кэтиир. Ону кытары паспортнай остуол үлэһитэ ыалдьыт пааспарын дааннайдарын бэрэбиэркэлиир. Ол кэннэ гостиница үлэһитэ эбэтэр администратор ыалдьыты нүѳмэригэр дылы атааран биэрэр.
Ыалдьыты кѳрсүү икки кѳрүҥҥэ арахсар:
- аэропортка эбэтэр вакзаалга.
- гостиница киирии ааныгар эбэтэр вестибюлга.
2. Миэстэ уонна хос броньнааһын ѳҥѳтѳ ыалдьыкка саамай бастакы ѳҥѳ буолар. Гостиница сиэрбиһин ѳҥѳтѳ барыта бу ѳҥѳттѳн саҕаланар. θскѳтүн ыалдьыт хоһун тѳлѳпүѳн нѳҥүѳ броньнуур буоллаҕына гостиница үлэһитэ хайаан даҕаны ыалдьыкка улахан болҕомтотун ууран туран кэпсэтиэхтээх. Хаһан ба5арар бу кэпсэтииттэн саҕалаан ыалдьыт гостиница туһунан санаатын сааһылаан саҕалыыр. Гостиница хас категориялааҕа сулуһуттан кѳрѳн биллэр. Онтуката гостиница тѳһѳ комфортааҕа уонна тѳһѳ элбэх ѳҥѳнү биэрэрин бэлиэтиир.
Аан дойду гостиницалара маннык сүрүн бириинсиптэри тутталлар: 1. Ыалдьыкка хайаан даҕаны тѳһѳ кыалларынан элбэх ѳҥѳ буор босхо бэриллиэхтээх. 2. Ыалдьыт наадыйар маллара барыта гостиница иһигэр атыыга баар буолуохтаах. 3. Гостиница миэстэтэ барыта харчы киллэриэхтээх.
Туһаныллыбыт литература: 1. Третьякова, Т. Н. Сервисная деятельность: учебное пособие – Москва: Академия, 2010. – 304с. 2. Лойко, О.Т. Сервисная деятельность: учебное пособие – Москва: Академия, 2008. – 304с. 3. Руденко, Л.Л. Сервисная деятельность – Москва: Дашков и Ко, 2013. – 208с.<|endoftext|>
Рестораан
Ресторан (латинскай тылтан restauro, восстановить, крепить) – бэлэм аһы, утаҕы атыылыыр, миэстэтигэр дьон сакааһынан аһатар сир. Кытайдар рестораннара былыр хайдах этэй да, билигин да оннук хаалбыт. Тан династиятын салайар (618-906сс) кэмигэр, номнуо рестораннар бааллара. Аан дойду үрдүнэн биир былыргы рестораннартан биирдэстэрэ Кайфынь куоракка баар « Бакит Чикен Хаус» буолар. Бу ресторан 1153 сыллаахха аһыллыбыта. Сун династиятын кэмигэр Кытай культурнай, политическай, экономическай киинэ Ханчжоуга сорох рестораннар биир суол ас көрүҥүнэн анаан дьарыктаммыттара. Арҕаа дойдуларга трактирдар уонна таверналар античность кэмиттэн биллэллэрэ. Кинилэр ааһан иһэр дьоҥҥо аналлаах тэриллибиттэрэ. Олохтоохтор биирдэ эмэ сылдьаллара. XVIII үйэҕэ эрэ дьон бэйэтин сакааһынан уонна хайдах аһы сөбүлүүрүнэн рестораннар астыыр, аһатар буолбуттара. Гиннес рекордун кинигэтигэр киллэриллибит билигин да үлэлии турар Собрино-де-Ботин (Sobrino de Botin) диэн ресторан Мадридка (Испания) 1725 сыллаахха аһыллыбыта.
Аан-бастаан ресторан диэн тылы 1765 сыллаахха бульон атыытынан дьарыктанар Париж олохтооҕо Буланже киллэрбитэ. Билигин биһиги үөрэммит рестораммыт (тус-туспа астаах, тус-туспа остуоллардаах, менюттан көрөн астарын талар, үлэлиир чаастаах) бастаан 1782 сыллаахха Бовилье диэн киһи Гран-Таверн-де-Лондр диэн ааттаах ресторана буолар.
Россияҕа XlX үйэ бастакы аҥарыгар «ресторация» диэн өйдөбүл «трактир» диэн тылтан уларыйан үөскээбитэ. Бастаан гостиница эрэ иһинэн аһыллыбыттара. Москва куоракка бастаан аһыллыбыт ресторан «Славянский базар» диэн этэ. Бу рестораны архитектордар Р.А. Гедике уонна А.Е. Вебер 1872-1873 сыллардаахха туппуттара. Бу ресторан трактиртан уратытынан онно половойдар диэн буолбакка официаннар үлэлииллэрэ. Кинилэр фрак кэтэллэрэ уонна үрүҥ перчаткалаахтара. МХА-ты төрүттээччилэр Станиславскай уонна Немирович-Данченко бастаан манна көрсүбүттэрэ. Нууччалар тас дойдуларга көһөн олохсуйар буолбуттарын түмүгэр нуучча төрүт астарын астыыр рестораннар аһыллыбыттар.
Ресторан үлэтин киэҥ эйгэтэ атыттартан быдан ураты. Бу эйгэ уруккуттан олохтоммут үгэһинэн искусство көрүҥүн, улэһиттэр уопуттарын, өҥөнү оҥоруу, дьону тардар, хааччыйыы, кинилэр санааларын, баҕаларын толорор тэрилтэ буолар. Сылтан сыл ресторан үлэтин таһыма үрдээн иһэр. Дьону бэйэҕэ тардар охсуһуу үлэтэ күүскэ барар. Ол тумүгэр топ-менеджердэр саҥаттан саҥа көрүҥнэри уонна ньымалары булан сайыннараллар. Атыттартан уратыны, урут ханна да суоҕу була-көрдүү сатыыллар. Ресторан үлэтэ хайдах барыс киллэрэр, ону таһынан туох баар үлэ бэйэ-бэйэлэрин кытта ыкса сибээстэһэн сөп түбэсиһэн үлэлээтэхтэринэ эрэ сайдар кыахтаах.
Киһи олоҕор ресторан улахан оруолу ылар. Ол курдук онно тиийэн аһааһын эрэ буолбакка, дьон бэйэ-бэйэтигэр сыһыаны олохтуур. Аҥардас аһыы эрэ буолбакка, дьону кытта билсэ, бэйэни көрдөрө кэлэр сирдэрэ буолар. Дьон рестораҥҥа кэлэн ас амтанын, сытын, киһини тардар дьиэтин-уотун оҥоһуутун, хааччыйыытын сыаналыыр, иһит-хомуос хайдаҕа - бу барыта улахан оруолу оонньуур. Итиннэ олоҕуран бу рестораҥҥа аhыыр туhалааҕа дуу, туhата суоҕа дуу быhаарыллар.
Ресторан көдьүүстээх үлэтэ араас көрүҥнэртэн тутулуктаах. Рестораны бастаан хайдах салайар туһунан толкуйдарыттан саҕалаан бу үлэ-хамнас хайдах барарын хонтуруоллааһына саҕаланар. Манна бас билээччи эбэтэр директор хайдах барыс киллэрэр, салайар толкуйа улахан оруолу ылар. Атыыны-тутууну хайдах ыытыы, дьаһайыы, этика, мораль сыаннастара киирэллэр. Төһө кыалларынан кэлбит дьону астыннаран ыытыы, бу ресторан тэрийээччилэрин үлэлэрин түмүгэ. Рестораннай бизнес — бу урбаанньыт бэйэтин эбэтэр иэс (займ) ылбыт үбүнэн бэйэтин эппиэтигэр ылыммыт дьыалата буолар. Атыы-эргиэн барыс киллэрэр атын тэрилтэлэр курдук ресторан үлэтэ бизнес былаан, менеджмент, маркетинговай чинчийии уонна бэйэ былаанын толкуйдааһына буолар. Хайдах дьон сылдьарыттан ресторан ис туруга оҥоһуллар. Ресторан ис туругуттан кини тутула оҥоһуллар. Ресторан үлэтин хайысхата ханнык миэстэҕэ үлэлии турар сириттэн (омугуттан), нэһилиэнньэтин туругуттан учуоттанар. Бу мантан барытыттан тэрилтэ ис оҥоһуга, киэргэтиитэ, аһын арааһа учуоттанар. Ресторан ситиһиилээхтик үлэлииригэр ас хаачыстыбата, меню, үлэһиттэр, ас сыаната, менеджмент, ханна турарыттан тутулуктаах.
Ресторан турар сирэ маннык көрүҥнэртэн көрөн оҥоһуллар:
Ресторан көрүҥнэрэ:
Туттуллубут литература:<|endoftext|>
Конор Макгрегор
Конор Макгрегор бэс ыйын 14 күнүгэр 1988 сыллаахха Дублин куоракка төрөөбүтэ. Онно кини бастакытын спортка интэриэһиргээбитэ. Aан бастаан футболунан дьарыктаммыта. Кини «Лудер Селтик» диэн хамаандаҕа оонньообута уонна «Манчестер Юнайтед» диэн кулуупка ыалдьар этэ.
2006 сыллаахха дьиэ кэргэнин кытта Лукан диэн куоракка көһөн кэлбиттэрэ, онно тиийэн орто оскуолаҕа уорэнэ барбыта. Оскуолатын бүтэрэн баран водопроводчик уөрэҕэр үөрэнэн саҕалаабыта.
Кэнники Лукааҥҥа кини тустуунан инники UFC охсуһуугун кытта уорэнэн саҕалаабыта. Оннук сылдьан Конор быраабылата суох охсуһууга интэриэһиргээбитэ. 16 сааһыгар СБГ диэн хамаандаҕа киирбитэ.
Хоһуун этэринэн кини олоҕор улахан оруолу ийэтэ оонньообута.
"Ийэм мин карьерабар улахан оруолу оонньообута. Ыарахан кэмнэрбэр мин тугу гынарбын, тугунан дьарыктанарбын, билбэт түгэммэр, спортан тэйэрим дуу диэн толкуйдаабытым, ийэм тренербын кытта кэпсэппитэ, кини биһиэхэ дьиэбитигэр кэлэн миигин салҕыы дьарыктанарга итэҕэппитэ.Ол иһин мин күн аайы киниэхэ махтана саныыбын",-диир кини.
Кини профессиональнай карьератын быраабылата суох охсуһууга чэпчэки ыйааһынтан саҕалаабыта. Кэнники карьернай статистикатыгар уон кыайыы икки хотторуу оҥорон баран бастакытын аллараа категорияҕа киирэн икки охсуһуу кэннэ чемпион үрдүк аатын ылбыта. Ол кыайыытыгар тохтообокко кини урукку ыйааһыныгар төннөн Иван Бухингера диэн хоһуунтан титулын былдьаабыта. Ол кэннэ икки ыйааһыҥҥа тэҥҥэ чемпионнаабыта.
Бэйэтин олоҕо:.
2007 сылтан Ди Девлинныын кэргэнниилэр.<|endoftext|>
Ольга Зайцева
Ольга Алексеевна Зайцева - биатлонистка.
Спортивнай ситиһиилэрэ:.
Зайцева 2 төгүллээх эстафета олимпийскай чемпионката ( 2006 уонна 2010 сылларга), үс төгүл кыһыҥҥы биатлоҥҥа аан дойдутааҕы чемпионката ( 2005, икки төгүл 2009 сыллаахха) уонна икки төгүл сайын (2012 сыллаахха). Үрүҥ көмүс мэдээл кыһыҥҥы олимпийскай оонньууларга масс – стартка Ванкуверга ( 2010) уонна Сочитааҕы эстафетаҕа (2014) ылбыта. Аан дойдутааҕы кубокка тус бэйэ сүүрдүүтүгэр 13 төгүл кыайыыны ситиспитэ.
Олоҕун олуктара.
Ыам ыйын 16 күнүгэр 1978 сыллаахха Москуба куоракка төрөөбүтэ. Бастаан хайыһарынан дьарыктаммыта, 13 сааһыгар москватааҕы 43 нүөмэрдээх СДЮШОР киирбитэ. Оскуолаатааҕы биатлон хамаандатыгар кыттыылаахтар тиийбэттэрин иһин киирбитэ, ол эрээри хас да күрэхтэһии кэнниттэн бу көрүҥ кини анала буоларын билбитэ. 1993 сыллаахха Зайцева биатлон төрүтүн бүтүннүү баһылаабыта, сүүмэрдиир нуорманы толорон иккис састаапка киирбитэ. 22 саастааҕар Европа чемпионаатыгар үрүҥ көмүс мэдээли ылбыта, ол кэнниттэн сүрүн састаапка көспүтэ. Бастаан Олимпийскай оонньууларга 2002 сылаахха кыттыбыта, ол эрээри бастакы кыһыл көмүс мэтээлин Ольга аныгыс оонньууларга Туриҥҥа (4х6 км эстафетаҕа) ылбыта. Ол кэнниттэн 2005 сыллаахха аан дойду чемпионатыгар кыһыл көмүс мэдээли (4х6 км эстафетаҕа) ылбыта, 2 үрүҥ көмүс ( чугаска 7,5 км уонна булкаас эстафетаҕа) уонна боруонса (10 км эккирэтиигэ).<|endoftext|>
Усуойун Болт
Усэйн Сент-Лео Болт – кылгас дистанцияҕа аатырбыт сүүрүүк, 9 төгүллээх олимпийскай уонна аан дойду 11 төгүллээх кыайыылааҕа. Күрэхтэһэрин тухары аан дойду 8 рекордун олохтообута.
Атырдьах ыйын 21 күнүгэр 1986 сыллаахха Ямайкаҕа, Трелони уокуругар Шервуд-Контент куоракка күн сирин көрбүтэ. Кини
3 Олимпиада ҕасубуруччу 100 уонна 200 миэтирэлэргэ бастаабыт спорсменынан буолар (Пекин 2008, Лондон 2012 уонна Рио-Де-Жанейро 2016 сыллардаахха).
Аан дойду чемпионаттарыгар 11 кыhыл көмус мэтээли ылбы бастакы киhи. Аатын уонна түргэнин иhин «Чаҕылҕан» диэн хос ааттаабыттара.
Усэйн Болт итэҕэлинэн христианин-католик. Кыра сылдьан көхтөөх оҕо этэ, крикеты сөбүлээн оонньуур этэ. Крикетка курэхтэhэ сырыттаҕына Пабло Макнейл диэн тренер уол түргэнин уонна сымсатын көрөн сүүрүүгэ көс диэн сүбэлээбит. 2001 сыллаахха Ямайка оскуола оҕолорун чемпионатыгар 200 миэтирэҕэ 2 миэстэ буолбута.
2003 сыллаахха Puma компаниялыын 2016 сылга дылы контракт туhэрсибитэ. Онтон ыла УБ наар Puma компания спортивнай танаhын кэтэн курэхтэhиилэргэ кыттар.
Билигин Кингстон куоракка олорор. Усэйн Болт аан дойдуга саамай үрдүк хамнастаах спортсменнар ахсааннарыгар киирэр. 2011 сыллаахха «Tracks &amp; Records » диэн ресторан арыммыта.
На5араадалара:.
Сыл Курэхтэhии аата Куорат аата Миэстэ Дистанция Бириэмэтэ (с)
2002 Аан дойду ыччакка чемпионата Кингстон, Ямайка
2002 Аан дойду ыччакка чемпионата Кингстон, Ямайка 2 Эстафета 4х100 м 39,15
2002 Аан дойду ыччакка чемпионата Кингстон, Ямайка 2 Эстафета 4×400 м
2003 Аан дойду ыччакка чемпионата Шербрук, Канада
2005 Центральнай Америка уонна Карибскай бассейн дойдуларын чемпионата Нассау, Багамские Острова
2007 Аан дойду сүүрүүгэ чемпионата Осака, Япония
2008 XXIX Сайынны Олимпийскэй оонньуулар
Пекин, Китай
2008 XXIX Сайынны Олимпийскэй оонньуулар
Пекин, Китай 1 200 м 19,30
2008 XXIX Сайынны Олимпийскэй оонньуулар
Пекин, Китай 1 Эстафета 4×100 м 37,10
2009 Аан дойду сүүрүүгэ чемпионата Берлин, Германия
2009 Аан дойду сүүрүүгэ чемпионата Берлин, Германия 1 200 м 19,19
2009 Аан дойду сүүрүүгэ чемпионата Берлин, Германия 1 Эстафета 4×100 м 37,31
2011 Аан дойду сүүрүүгэ чемпионата Тэгу, Республика Корея
2011 Аан дойду сүүрүүгэ чемпионата Тэгу, Республика Корея 1 Эстафета 4×100 м 37,04
2012 XXXСайынны Олимпийскэй оонньуулар
Лондон, Великобритания
2012 XXX Сайынны Олимпийскэй оонньуулар
Лондон, Великобритания 1 200 м 19,32
2012 XXX Сайынны Олимпийскэй оонньуулар
Лондон, Великобритания 1 Эстафета 4×100 м 36,84
2013 Аан дойду сүүрүүгэ чемпионата Москва, Россия
2013 Аан дойду сүүрүүгэ чемпионата Москва, Россия
2013 Аан дойду сүүрүүгэ чемпионата Москва, Россия
2015 Аан дойду сүүрүүгэ чемпионата Пекин, Китай
2015 Аан дойду сүүрүүгэ чемпионата Пекин, Китай
2015 Аан дойду сүүрүүгэ чемпионата Пекин, Китай
2016 XXXI Сайынны Олимпийскэй оонньуулар
Рио-де-Жанейро, Бразилия
2016 XXXI Сайынны Олимпийскэй оонньуулар
Рио-де-Жанейро, Бразилия 1 200 м 19,78
2016 XXXI Сайынны Олимпийскэй оонньуулар
Рио-де-Жанейро, Бразилия 1 Эстафета 4×100 м 37,27<|endoftext|>
Степанида Артахинова
Степанида Михайловна Артахинова Өлүөхүмэ улууһугар 1998 сыллаахха бала5ан ыйын 13 кунугэр төрөөбутэ. Москваатаҕы государственнай социально – гуманитарнай үнстүүтү бүтэрбитэ. Кырдьаҕастар уонна имбэлииттэр интернатыгар юриһынан улэлиир, куорат Үрдүкү – спортивнай мастырыстыба оскуолатыгар спортсмен – инструкторынан улэлиир, физкультура уонна спорт үнстүүтүгэр үөрэнэнэр.
Ох ытыннан 2007 сыллаахтан Москватааҕы государственнай социально – гуманитарнай үнстүүккэ үөрэнэ сылдьан дьарыктанан саҕалаабыта. Ыам ыйыгар 2008 сыллаахха Степанида Артахинова Кыайыы кунугэр аналлаах турнирга бастаабыта, от ыйыгар Арассыйа чөмпүөнээтигэр кыайбыта. Бу кэмтэн ыла хаамар – тэринэр аппараттаах имбэлиит киһилээх дьон, Арассыйа кубогын уонна чемпионатын хас да төгүллээх кыайылааҕа.<|endoftext|>
Заровняев Михаил Иннокентьевич
Михаил Иннокентьевич Заровняев 1923 сыллаахха Маалтааны нэһилиэгэр Муҥур Баска саамай түгэх, кытыы учаастакка 9 оҕолоох Заровняевтар диэн дьадаҥы ыалга күн сирин көрбүтэ. Инчэҕэй тирбэҕэ быстыбатынан иитиллэн, оҕолор бары улаатан, үлэһит буолан, нэһилиэк сис ыаллара, дьоһун мааны дьонноро буолтара, нэһилиэги, холкуоһу салайсыбыттара.
Оччотооҕу олох уустук, ыарахан кэмигэр оскуола суоҕунан, кыайан үөрэммэтэҕэ. 1936 сыллаахха Кэптин начаалынай оскуолатыгар түөрт кылаһы бүтэрбитэ. Онтон ыла холкуоска үлэтин саҕалаабыта.
1942 с. биригэдьииринэн улэлии сылдьан сэриигэ ыҥырыллыбыта. Сэрии бүппүтүн кэннэ өссө икки сыл армияҕа сулууспалаабыта. Дойдутугар 1947 с. эргиллэн кэлбитэ уонна үлэ саамай кытаанах өттүн толорбута. Кини үгүс үлэлэринэн ойуччу тутан, советскай - партийнай үлэлэргэ үлэлээбитин туһунан кэпсэниллиэ.
Дойдутугар эргиллээт да, бастаан нэһилиэк Сэбиэтин секретарынан, онтон ааҕар балаҕан сэбиэдиссэйинэн биирдии сыл үлэлээбитэ.
1951-54 сс. нэһилиэк Сэбиэтин бэрэссэдээтэлинэн, иккиһин 1959-1961 сс., онтон үсүһүн 1966-1969 сс., Сэбиэтинэн барыта 10-тан тахса сыл үлэлээн улахан кылааты киллэрбитэ. Оччолорго нэһилиэк оройуоҥҥа биир саамай хаалыылааҕынан биллэрэ. Суол-иис суоҕа, оройуон кииниттэн сүүрбэ көс ыраах сытар. Онно кыһынын табанан, сайынын атынан айаннаан, үс хонон төрдүс күнүгэр Бэрдьигэстээҕи булаҕын.
1970-1979 сс. Горнайдааҕы эт-үүт комбинатыгар приещигынан үлэлиир. Ол кэннэ пенсияҕа тахсан сөбүлүүр дьарыгынан дьарыгырбыта.
"Онон эдэр ыччаттарга туһаайан этэбин, үлэ миигин киһи оҥордо, үлэттэн дьоллоннум диэн этэбин. Ким үлэлиир инникитин да дьоллоохтук, чэгиэн - чэбддиктик олоруоҕа." - Михаил Иннокеньевич Заровняев, сэрии уонна тыыл ветерана 1994 с.<|endoftext|>
Саха сирин бастыҥ боксердарын ситиһиилэрэ
Александр Михайлов - ССРС спордун бастыҥ маастара, Норуоттар икки ардыларынааҕы кылаастаах саха сириттэн спортсмен. Кини Владивосток куоратыгар сулууспалыы сылдьан спортивнай клубка дьарыктаммыта . Кимиэхэ да биллибэтэх ССРС спордун маастарыгар кандидат.
Николай Жирков -1979 сыллаахха Норуоттар икки ардыларынааҕы сүүмэрдиир турнир кыайылаа5а , Европа чемпионатыгар киирсэр быраабы ылбыт.
Семен Аммосов - эдэрдэргэ ССРС бастакы чемпиона, Норуоттар икки ардыларынааҕы күрэхтэһии кыайылааҕа.
Анатолий Роммель - 1971-1972 сыллаахха ССРС о5олорго аналлаах буокса күрэхтэһиитин бастакы призера.
Виктор Ефремов - 1982 сыллаахха Махачкала куоракка буолан ааспыт Норуоттар икки ардыларынаааҕы турнир кыайылаа5а.
Анатолий Филиппов - ССРС чемпионатын хас да төгүллээх призера, 1990 сыллаахха Сиэтле Куоракка буолан ааспыт сүүмэрдиир турнир үрүҥ көмүс кыайыылааҕа, 1992 сыллаахха Барселона5а буолбут олимпийскай оонньуу кыттыллааҕа , РСФСР хас да төгүллээх чемпиона.
Михаил Поршнев - оҕолорго норуоттар икки ардыларынааҕы турнир кыайылааҕа.
Сергей Самойлов - эдэрдэргэ ССРС Сэбилэниилээх күүстэрин кыайыылааҕа, 1990 сыллаахха ССРС кубогын чемпиона,1992 сыллаахха Олимпийскай путевка хаһаайына.
Дмитрий Федоров - Норуоттар икки ардыларынааҕы спорт маастара, Россия хас да төгүллээх призера, Норуоттар икки ардыларынааҕы турнирдага элбэхтик миэстэлэһэрэ.
Георгий Балакшин - Россия 6 төгүллээх чемпиона, Европа үс төгүллээх чемпиона, Аан дойду чемпионатын 3-с миэстэлээҕэ, 2008 сыллаахха Пекин куоракка буолан ааспыт олимпийскай оонньуу 3-с миэстэлээҕэ , "Үтүө майгы оонньуу" 3 миэстэлээҕэ, Аан дойду кубогын кыайылааҕа.
Афанасий Поскачин - 2001 сыллаахха Россия чемпиона, Россия 4 төгүллээх призера, "Үтүө майгы оонньуу" бронзовай призера.
Бато-Мунко Ванкеев - спорт маастарын кандидата (Саха сиригэр көһөн кэлбит). Кини 3 сыл иһигэр РФ спордун маастара, ол кэнниттэн норуоттар икки ардыларынааҕы кылаас спордун маастара буолбута, Аан дойду кубогын Бронзовай призера, Европа кыайыылааҕа, Норуоттар икки ардыларынааҕы турнирдарга элбэхтик бастаабыта, Беларусия аатыттан сборнай хамаандаҕа киирэн, Олимпийскай оонньуу кыттыыллааҕа буолбута, Россия чемпиона.
Егоров Василий Михайлович - 2015 сыллаахха Европа чемпиона, 2015 сыллаахха 49 киилэ5э Аан дойдуга үрүҥ көмүс кыайыылааҕа, 2014, 2016 сс. Россия чемпионатын кыайылааҕа, 2016 сыллаахха Бразилия5а буолбут олимпийскай оонньуу кыттыылааҕа.<|endoftext|>
Бокса тумугэ
48 киилэҕэ барыта алта саха уола кыттыбыта. Маҥнайгынан Самойлов Саша бэйэтин биир дойдулааҕын Бережнев Степаны кытта көрүстэ. 32-12 олох таах табырҕатан кэбистэ. Кикбоксиҥҥа Россия чемпиона Ангел Эверстов рингаҕа эмиэ өр буолбата. Иккис рауҥҥа Вадим Идигешевка (Кемерово) 25-3 лаппа хоттордо. Ол эрээри омос көрдөххө биир эрэ өттүгэр аҥардастыы аахтылар. Дьэ онтон эрэлбит Дмитрий Винокуров бэйэтин уолун Леонид Семеновы 27-13 эрчиллииги курдук холкутук кыайыыны сурунна. Онон финал 1/8 икки эрэ уолбут хаалла.
Онно Нерюнгри боксера Самойлов аан дойду 2001 сыллаах кыайыылааҕын Сергей Казаковы кытта кииристэ. Олох харса суох утарсааччытын, ринганы биир гына эккирэтэ сылдьан ыкта да, наар ахсаан биир эрэ өттүгэр ааҕылынна. Ахсаан 4 : 1, 13 : 4, 18 : 6, 25 : 10 наар Казаков туһатыгар буолан истэ. Онон Александр Самойлов улахан опыттаах боксеры кытта тэҥҥэ киирсэн, киһи инники элбэҕи кэтэһэр боксера тахсан иһэрин көрдөрдө. Европа үс төгүллээх чемпиона Сергей Казаков Ульяновскайтан сылдьар, турнир сүрүн судьуйатын, уруккута биллиилээх боксер Евгений Судаковы кытта биир дойдулаах, өссө биир кулууп эбиттэр. Кини биллэн туран биир дойдулааҕым кыайарын баҕарабын, ол эрээри кини киирсэр кэмигэр ринганы көрөн олорорум да көҥүллэммэт, туран баран хаалабын диэн кэпсээтэ. Ол эрээри сүрүн судьуйа авторитета биллэн туран сууттуу сылдьар судьуйаларга улахан оруолу ылара чуолкай суол. Маҥнайгы киирсиитигэр уһун илиилээх-атахтаах Казаков татар Файзериевы олох аҥардастыы сынньыбыта 20-0, онон путевканы ылар санаалаах эрэ кэлбитин тута көрдөрбүтэ.
Европа былырыыҥҥы кыайыылааҕа, аан дойду Кубогар кубинец Варелаҕа тулуспатах Давид Айрапетян дьэ кырдьык олус улахан маастар буолбутун итэҕэттэ. Маҥнайгы киирсиитигэр Тюмень маастарын Двинскайы 33-10 кыайа тутта, онтон Идигешевы иккис рауҥҥа 27-7 олох таах табырҕатан кэбистэ! Киирсэр манератын талбытынан уларыта сылдьар, кыра уҥуохтаах, киэҥник саайталыыр армянин кырдьык удобнайа суох боксердарга киллэриллиэн сөп.
Онтон Россия сэбилэниилээх күүстэрин чемпиона, кыһыҥҥы Россия «Олимпийскай эрэллэр» диэн чемпионатын призера Дима Винокуров Россия чемпионатын үрүҥ уонна боруонса медалиһын Ананьин Сергейы (Иркутскай) кытта таҕыста. Ол иннинэ Ананьин Ташкараков диэн хакас уолун ынырык киирсиигэ баһыйбыта 33-19. Киһитэ кэлин икки сутуругун туттан баран олох эккирэтэ сылдьан охсуспута. Ол эрээри биһиги уолбут Россия бу үһүс нүөмэрдээх уолун олох күлүүгэ-элэккэ ыытта! Аһаран биэрдэҕинэ, киһитэ халлааны харбыалаһа сылдьар, тэмтэрийэн сири булар! Онтон биһиги уолбут олох ынырык түргэн 6-2, 19-4, 25-5 кыайан истэҕинэ киирсиини тохтотон кэбистилэр! Билиҥҥи быраабылананан бастакы үс рауҥҥа 20 очконан баһыйан истэҕинэ киирсиини тохтотоллор, төрдүс рауҥҥа тохтоппоттор, төһө да очкону ыл.
51 киилэҕэ киэҥ Россияҕа урут биэстэ бастыы сылдьыбыт Георгий Балакшин маҥнайгы утарсааччытын чечен уола Казбек Дежухаровы үс раунд киирсэн 20-0 хотто! Оттон иккис киирсиитигэр Удмуртия боксера Евгений Ермаковы 8-3, 15-6, 20-6, 26-8 аа-дьуо сылдьан кыайда. Уруккутугар холоотоххо, арыый бытаарбыт курдук. Аҥардас маастарыстыбата үрдүгүнэн баһыйар буолбут. Уулаах Аантан төрүттээх, Виктор Пудов үөрэнээччитэ, Азия оҕолорун кыайыылааҕа, маастарга кандидат, күрэхтэһиигэ бүтэһигинэн киллэриллибит 18 саастаах Семен Степанов айдааны таһаарда! Тюмень маастарын Рустам Набеевы 8-5, 19-12, 27-16, 36-25 туох да харса-хабыра суох кииртэлээн олох хотон таҕыста! Ол кэнниттэн уһун илиилээх-атахтаах Алексей Поповы (Анаабыр) 10-1, 17-4, 21-7, 25-11 үөс-батаас биэрбэккэ олох тунайдаан кэбистэ! Онон соҕотохто Россия призера, өссө Россия сборнайын чилиэнэ буола түстэ! Эмиэ эдэр Владелен Алексеевпыт москвич, аан дойду уонна Европа кикбоксиҥҥа чемпионугар Евгений Гусевка тулуспата, 25-5 хотторон истэҕинэ үһүс рауҥҥа киирсиини тохтоттулар. Россия 2005-06 үрү¬ҥ көмүс призера башкир Слава Еремеев (48 киилэҕэ) биир дойдулаахтарын Ивановы уонна Ильгиз Махмутовы хотуталаата. Онтон Гусевы 21-11 олох баһыйа тутта, киһитэ кыһыйан наар уоран охсо сатыы сырытта.
54 киилэҕэ Россия икки төгүллээх кыайыылааҕа (2005-06) Али Алиев иккис киирсиитигэр омскай уолугар Зинат Жандыбаевка олох хотторон кэбистэ. Зинат омугунан казах, аан дойду сэбилэниилээх күүстэрин икки төгүллээх чемпиона, Россияҕа иккитэ призердаабыта (2004, 2006). Интернакка суруйалларынан урут наар балылла сылдьыбыт үһү. Геннадий Ковалевка эҥин наар мэһэй буола сылдьыбыт. Быйыл Германияҕа турнирга аан дойду призерун, олохтоох уолу олус эрэллээхтик кыайбыт. Көнө күүстээх охсууларынан, дагестанецы сабыта сынньан кэбистэ. Сорох очкотун олох аахпатылар, ол үрдүнэн 1-5, 4-12, 10-19, 16-27 туох да олус эрэллээхтик фавориты кыайда. Кэлиҥҥи Аан дойду кубогар Россия чиэһин көмүскүү сылдьыбыт Илья Максимовы (Хабаровскай) финал 1/16 чиэппэригэр чуваш уола 19 саастаах Волков Женя 3-7, 6-16, 10-24, 14-28 тоҕута сынньан кэбистэ, нокдаун эҥин ыыта сырытта! Кэлин сэниэтэ олох эстэн хаалла. Эмиэ 19 саастаах москвич Сергей Водопьянов маҥнайгы киирсиитин үчүгэйдик кыайан баран, иккис киирсиитигэр эмиэ москвич Соломонов рингаҕа тахсыбата, быһа хоттордо.
Биһиги уолбут, Россия оҕолорго 2001 сыллаах чемпиона, Россия сэбилэниилээх күүстэрин кыайыылааҕа Коля Дмитриев биир дойдулааҕын Сыроватскай Васяны олус итэҕэтиилээхтик баһыйа тутта. Онтон икки киирсиигэ кытаанах характердааҕын көрдөрөн, Каюмовы уонна Амбарцумяны олус тыҥааһыннаах киирсиигэ кыайбыт люберец Дробышев Пашаны 7-2, 6-12, 10-21, 13-28 итэҕэтиилээхтик кыайда. Урут 2000 сылга Азия оҕолоругар бастыырын көрдөххө, мельница курдук алларааттан-үөһээттэн туох-да тохтоло суох биэртэлиир буоллаҕына, бу сырыыга Дмитриев кэтэһэ сылдьан очко хомуйар буолбут, бэйэтэ туох да сүрдээҕин ол сылдьан аһарар. 57 киилэҕэ кэлин киллэриллибит Андрей Трофимов маастар Евгений Градовиһы кытта киирсиигэ кэлин рауннарга сэниэтэ тиийбэккэ эһиннэ, киһитэ күүһүнэн баһыйара бэрт эбит. 7-5, 13-10, 18-20, 20-33 маҥнай кыайан иһэн хоттордубут. Онтон 146 киирсииттэн 135 кыайбыт дагестанец Альберт Селимов Евгений Градовичы 26-11 илиитин олох түһэрэ сылдьан, атаҕынан сүүрэ сылдьан, икки илиитинэн тэҥинэн оонньоон, астыктык кыайда. Россия үс төҕүллээх призера, 2001 сыллааҕы кыайыылааҕа Афанасий Поскачин Челябинскай уола Стрелков Андрейы 7-2, 12-8, 18-11, 28-12 нокдаун эҥин ыытан кыайыыта уолбут олох үчүгэй эбит диэн, эрэх-турах санааны үөскэттэ. Саха уола Гавриил Саввин Москва маастара Иван Соломоновы 3-5, 13-7 маҥнай кыаттаран иһэн, кыайыыга улахан дьулуурдааҕын көрдөрөн 19-19 тэҥнээтэ, бүтэһиккэ биир төбө үрдүк уолга харса суох кииртэлээн 28-24 кыайан, эмиэ улахан үөрүүнү-көтүүнү аҕалла. Онтон Саха сирин представитела (омуга бурят) Владимир Будаев Новосибирскай уолун 19 саастаах Хасан Иргашевы наар ыга сырытта, харса суох кииртэлээтэ, баһыйа тутта да, судьуйалар киниэхэ олох аахпатылар 6-3, 24-19 кыайан иһэн, 25-26 буолла, төрдүс рауҥҥа 34-40 хотторууну биэрдилэр. Онон аны Саввин Иргашевы кытта боруобалаһар буолла. Хасан сахаларга ыарахан тыыннаах эбит, өсөһү өссө өһөс баһыйар диэни тутуһан, сынтарыйбат кыайыыга дьулуурун көрдөрөн туран 4-7, 7-17, 13-27, 19-33 рингаттан эмиэ кыайан таҕыста. Дистанцияттан сылдьан биирдиилээн охсон очко хомуйда. Дьэ онтон Афоня Поскачины утары таҕыста. Бу сырыыга киирсэ сатаата да, биһиги киһибит маастарыстыбата үрдүгэ бэрт буоллаҕа дии, 6-3, 12-6, 17-11, 26-13 булчут курдук бэргэнник ытыалаан наадалаах очколары хомуйда.
Манна тахсан эрэр сулус Володя Саруханян (Самара) Араик Амбарцумовы (Ставрополь) 33-16 олох эттээн кэбистэ. Онтон 19 саастаах Петр Почтары (Москва) иккис рауҥҥа ахсааны 26-6 тиэрдэн кыайда. Олимпиадаҕа биирдэ бастаан баран, профессионалларга киирсэ барабын диэтэ. 28 саастаах, Болгария үтүөлээҕэ, Россия аан дойду кылаастаах маастара Алексей Шайдулин бастакы киирсиитигэр Сибиир биэс төгүллээх чемпиона Чита уолугар Александр Перминовка 25-24 маҥнай хотторон испитэ, онтон судьуйалар көмөлөрүнэн 36-30 кыайан таҕыста. Иннэ туораан хаалбыта буоллар, элбэх кэскиллээх уолу мэһэйдиэ суох эбит. Иккис киирсиитигэр Георгий Кевлишвилыны утары олох атыннык кииристэ. 16-41 иккитэ нокдаун биэрэн кыайыыны сурунна. 2001 сылга эдэрдэргэ Европа кыайыылааҕа, Челябинскай уола Эдик Абзалимов Рагим Магеррамов (Ульяновскай) уонна Ильдар Ваганов (Питер) курдук бэртээхэй боксердары хотто. Наар куота сылдьан киирсэр, наада буоллаҕына охсуһан да ылар. Онтон Алексей Шайдулины утары олох тэҥҥэ кииристэ, сорох очкотун аахпатылар. Ол үрдүнэн 18-22 эрэ баһыттарда, Шайдулин утарсааччыларын наар ыга киирэ сылдьан саайталыыр идэлээх эбит. 60 киилэҕэ үтүөлээх маастар Алексей Тищенко бастакы утарсааччыта эмиэ Омскайтан сылдьар Антон Колосницын тахсыбата. Иккис киирсиитигэр Антон Рыжиковка үрдүк маастарыстыба кылааһын көрдөрдө. 24-9 олох эрчиллэ сылдьар курдук киирсэн кыайда. Гривачев Семен Челябинскайтан сылдьар, Россия 2005-06 сыллаах призера Ганеев Артуры кытта финал 1/16 иэдээн киирсиини көрдөрдүлэр. Тэҥ баайыылаахтар эбит 16-17 Гривачевка Туймаадаҕа эмиэ кыайыы дьоло тосхойдо. Саха сирин боксера Руслан Баланов Владивостоктан сылдьар Роман Голубковка маҥнай олох кыайан иһэн, кэлин рауҥҥа сэниэтэ олох эстэн хаалла, ону ахсаан да көрдөрөр 6-6, 15-8, 19-18, 20-24. Онон биир эрэнэр, опыттаах былырыын Россияҕа, бэһис буолбут боксербыт биирдэ эрэ киирсэн хаалла. Тищенконы кыайар санаалаах кэлбит Максим Игнатьев интириэһинэй стиллээх боксер, киирсэр стойкатын уларытар, дистанциятын тутуһа сылдьан биирдиилээн очко хомуйар. Имиль Иксановы 36-13 ас гыммата. Алексей Тищенко баара эрэ 22 саастаах, уонна аан дойдуга бары титулы ылбыт боксер эрээри, олох сэмэй, киһи улуу боксер эрэ диэбэт боп-боростуой дэриэбинэ аайы баар көрүҥнээх, мичээрдии сылдьар элэккэй майгылаах уол эбит. Дьокуускай куораты сөбүлээбит, кыра куоракка театрдара элбэҕин бэлиэтии көрбүт, кыргыттар туһунан ыйыппыттарыгар, тренердара эрчиллэриттэн ордубат диэн олох саба саҥаран кэбистилэр.
64 киилэҕэ Олимпиада финалиһа Геннадий Ковалев биһиги маастарга кандидат Ваня Ерыгиммытын түөрт раунд киирсэн олох баһыйда, ол эрээри уол олох үчүгэй өйдөбүлү хаалларда, сборга тиийэн эрчилиннэҕинэ киһи элбэҕи кэтэһэр боксера. Атын киирсиилэри көрдөххө Ковалев атын маастардары эмиэ барыларын олох киһилээбэт, «Нуучча танката» диэн аан дойдуга биллэр 32 саастаах Александр Малетин (ХМАО) иккис киирсиитигэр Кемерово уолун Алексей Зубок диэни сытыы киирсиигэ 32-23, Россия үс төгүллээх чемпионун, икки төгүллээх эдэрдэргэ Европа чемпионун, бэйэтин саастыылааҕа Дмитрий Павлюченковы 28-15 кэлин уһуктан олох үнтү кырбаан кэбистэ. Маҥнай тэҥҥэ киирсибитэ буолан иһэн, охсорун-киирэрин эбэн биэрэр эбит. 21 саастаах москвич Саша Иванов 19 саастаах, эдэрдэргэ Европа чемпиона Хабаровскай уола Андрей Замковойу 21-15 хатыһыылаах киирсиигэ кыайда. ¥һүс киирсиитигэр Россия былырыыҥҥы финалиһын Эдуард Амбарцумяны 17-9 чаҕылхай үҥкүүнү, аһарыыны көрдөрөн баһыйда.
69 киилэҕэ саамай улахан сенсацияны ЯГУ студена Василий Лисица оҥордо. Ыам ыйа иккис киэһээтигэр саамай бүтэһик киирсиигэ кини Россия 2005 сыллааҕы чемпиона, былырыыҥҥы боруонса призера Давид Арустамяны (Москва) утары таҕыста. Бу сырыыга биллэн туран туох да шанс суох диэн дьон сороҕо эрдэ дьиэлээбитэ. Онтукпут доҕор уолбут киһитин кыайан кэбиспит! Атаҕынан түргэнник хамсанан, киһитин бэйэтин киирсэр стилигар киллэрэн төрүт буккуйан кэбиспит 11-8 кыайыыны биллэрбиттэригэр трибуналарга олорор көрөөччүлэр ыһыылара-хаһыылара сүрдэннэ, дьон олох сүргэлэрэ көтөҕүллэн тарҕаста. ¥һүс киирсиигэ «Олимпийскай эрэллэргэ» иккитэ бастаабыт эмиэ аан дойдутааҕы кылаастаах маастар Максим Коптяковы (ХМАО) утары таҕыста. Бу уол иккис киирсиитигэр сүрдээх күүстээх Удмуртия уолун Алексей Астаховы баһыйбыта сэрэхэтитэрэ. Бу сырыыга эрдэттэн киирсиэхпитин сөп, боруонсаҕа биир хардыы эрэ хаалла диэн суоттаныы бөҕөтө. Ол эрээри уолбут үһүс төгүлүн бэйэтин кыаҕын таһынан кыайан киирсибэтэ. Бастакы икки киирсиитигэр туох баарын биэрбит быһыылаах, бу сырыыга олох умайан хаалла. Атаҕынан эмиэ үчүгэй баҕайытык хамсанар эрээри, илиитэ олох барбат, киһитин охсубата. Рыбаковтаах быһаарбыттарынан, киирсии саҕаланыыта күүскэ охсуллубут, онтон салынна бадахтаах. Онон бу сырыыга 4-0, 7-1, 12-2, 18-3 хоттордубут. Ол эрээри Вася Россия сборнайын тренердарыгар олох үчүгэй өйдөбүлү хаалларда, кэлин улахан түһүлгэлэргэ ыҥырыллыа турдаҕа. Саха сирин хамаандата ситиһиитигэр кини бэйэтин улахан кылаатын киллэрдэ. Лисица ааттаахтары кытта инник киирсэр буоллаҕына, мин киниттэн туох итэҕэстээхпин диэн санааттан арааһа кэлин тахсыбыт уолаттар бары бэйэ кыахтарын барытын көрдөрөн туран кииристилэр.
Бу ыйааһыҥҥа 31 саастаах, Россия икки төгүллээх чемпиона, аан дойду Кубогын уонна Европа турнирын кыайыылааҕа Андрей Баланов тэҥнээҕэ суох. Кини корпуска сериянан үлэлээн Грознайтан сылдьар Едисултановы 22-2, Воронежтан кэлбит Мякиныны 22-2 ахсааны тиэрдэн биирин үһүс, иккис киһитин иккис рауҥҥа быһа кыайда. 2004 сылга «Азия оҕолоругар» бастаабыт Сергей Ситников (Новосибирскай) аан дойду полицейскайдарга кыайыылааҕын, Россия 2005 призерын Андрей Ракислов иккис охсуутугар олох нокаут барда, киирсии 10 сөкүүндэҕэ тохтотулунна. Вологда эрэлэ, аан дойдуга байыаннай сулууспалаахтарга чемпиона Дмитрий Иванов олус күүстээх утарсааччыларга түбэстэ. Маҥнай Антон Алексеевы (ХМАО), онтон биир лидеры осетин Батраз Баскаевы 26-34 сабырыйда, финал 1/16 Европа үрүҥ көмүс призерын, Аан дойду Кубогын хаһаайынын Олег Комиссаровы (Волгоград) 23-17 итэҕэтиилээхтик баһыйда. Комиссаров икки маҥнайгы киирсиитигэр үчүгэй техниканы көрдөрөн кыайбытыгар, үөһээ тахсан өссө күүһүрбүт диэн хайҕаммыта манан бүттэҕэ, АЛРОСА анал самолетыгар угуллан 7 чыыһыла сарсыардатыгар эрдэ туораабыттары кытта Москваҕа атаарылынна.
75 киилэлэр киэһээ дьон тарҕаспытын кэннэ, бүөмнээн олус кыраһыабай киирсиилэри көрдөртөөбүттэр. Ордук манна москвич, 21 саастаах Дима Чудинов күннээтэ. Андрей Баланов бииргэ төрөөбүт быраатын Иван Балановы маҥнайгы рауҥҥа олох нокаут биэрбит! Онтон биллиилээх маастары Швед Даниилы икки өттүттэн күүстээх охсуулардаах киирсиигэ, бэйэтэ төһө да нокдаун бара сырыттар, кэнники кимэн кыайыылаах тахсыбыт. Журналистарга Матвей Коробовы солбуйа кэллим диэн кэпсээбит! Финал 1/16 тахсан Россия былырыыҥҥы призера Алексей Щербаковтыын (Новосибирскай) олох ынырык киирсиини көрдөрдүлэр! Хол сиртэн холоонноохтор көрсүбүттэр диэн маны этэн эрдэхтэрэ! Ахсааннара да ону туоһулуур 4-5, 15-15, 26-27, 39-39! Ахсааннара тэҥнэстэҕинэ, судьуйалар ким кыайбытын быһаараллар, манна 3-2 Чудинов туһатыгар буолбут да, кэлин Щербаков тренера дьиҥэр судьуйалар 4-1 мин уолбар биэрбиттэрэ диэн айдаара сылдьара. Онтон компьютер охсууну аҕыытын көрөллөр. Манна кыһыл муннукка 88 охсууну, күөх муннукка 90 охсууну аахпыт! Дьэ компьютер да чулууну кыайан быһаарбатах! Биир өттүттэн суостаах-суодаллаах Россия финалиһа Дмитрий Башкатов эрэллээхтик кыайыыга хардыылаан иһэр. Кини финал 1/16-гар аан дойду кылаастаах маастар Николай Галочкины 20-13 баһыйда.
Биһиги уолбут баара эрэ 19 саастаах, маастарга кандидат Петя Егоров сэрэбиэйинэн Матвей Коробовка түбэһэн хаалла! Ол эрээри биһиги уолбут онтон толлон турбат киһи буолан биэрдэ. Хата бэйэтэ кимэн киирэ сатаалаата да, ахсаан олох хамсаабата көрөөччүлэри сөхтөрдө. Россия үс төгүллээх кыайыылааҕа Коробов ол аайы тэйэн биэрэ-биэрэ сериянан охсор, киэҥник дайбыыр. 20 очкоҕа тиэрдэн үһүс рауҥҥа киирсии эрдэ тохтотулунна, омос эттэххэ, Коробову уолбутуттан быһаатылар, тэтимин өссө эбэн испитэ. Онон сэрэбиэйэ табыллыбыта буоллар, Лисицаттан уонна Лихмантан хаалсыбат эдэр уол туораан хаалаахтаата. Онтон Коробов иккис утарсааччытын Дима Чудинов быраатын Федоры 23-3 табырҕатан кэбистэ. Кинини утары тахсыахтаах питерец Алексей Кадочников иккис киирсиитигэр Рязаньтан сылдьар Бровкины 20-14 баһыйа тутта.
81 киилэҕэ Саха сирин боксера Тенгиз Гугунава бэйэтиттэн икки төбө улахан Евгений Макаренкоттан олох куттаммакка кииристэ! Олох аһаҕастык кииртэлээтэ, Макаренко күлэ-күлэ ыксаан кууһан ылан эрэ тохтотолоото. Киирсии ахсаана 7-3, 20-6, 28-8 түмүктэннэ. Онтон кэлин аан дойду Кубогар 2005 сылга бастаабыт Макаренко үс аан дойдутааҕы турнир кыайыылааҕар Калининградтан кэлбит Александр Московскайы экзаменнаата. 8-5, 16-11, 24-18, 31-22, эдэр уол үтүөлээх маастары көлөһүнүн тохто. Сорох табыытын төрүт аахпатылар. Артур Бетербиев хайдах эрэ былыргы маастардары, ордук олимпийскай чемпион Валерий Попенченконы санатар. Олох аһаҕастык киирсэр. Ким күүстээх удардары тулуйар диэн санаалаах эрэ киирэр, онтон бэйэтэ этэ-сиинэ толорута туох да хотутуо суох курдук. Ол курдук ингуш Адам Белхороевы сынньыһыыга 24-10 олох тоҕута биэртэлээн, иккитэ нокдаун саайан үһүс рауҥҥа бэриннэрдэ. Иккис киһитэ москвич Михалкин үчүгэй боксер эрээри, ону көрөн, саллан рингаҕа тахсыбата. Хата свердловчанин Егор Мехонцов киирсэрин сөбүлүү көрдүм. Түргэнник сериянан үлэлиир. Иванов Никитаны уонна Федоров Антоны тулуталаабата, ас гыммата.
91 киилэҕэ Нерюнгри боксера Вадим Лихман олус диэн үөттэ-соһутта! Саха сиригэр биир да киһи утары тахсыбакка бастыыр буолан, хайдаҕа-туга улаханнык биллибэт этэ. Ону баара уһун-курбуу уҥуохтаах Вадим Лихман Абдулхамид Нурмагомедовы 30-10 үһүс рауҥҥа эрэ диэри тиэртэ. Дьэ онтон доо, Россия билигин бастакы нүөмэрдээх боксерын Абукар Дзангиевы (Ингушетия) утары таҕыста. Тоҕо бастакы диэтэххэ, Болгарияҕа турнирга украинец Пояцыгы эрэллээхтик кыайбыт. Онтон Денис Пояцык Романчугу Европа финалыгар иккитэ охторон, гоҥҥа ситэри тиэрдибэккэ кыайбыта. Осетинныы фамилиялаах Дзангиев Аан дойду Кубогын финалиһа, онно кубинеһы олох баһыйбыта, сэбилэниилээх күүстэргэ аан дойду чемпиона. Дьэ оннук ааттаах-суоллаах киһини утары Вадим этэргэ дылы биир да шанса суох курдук этэ. Ол эрээри киирээт даҕаны олус күүстээх охсууларынан киһитин төбөтүн дьик гына түһүөр утары көрсөн истэ. Көрөөччүлэр дохсун ытыс таһыныыларынан доҕуһуоллатан, киһитин аҥардастыы саайталаабытынан киирэн барда, утарсааччытын хас хардыытын барытын ааҕар, онон инникилээн иһэр, хас оҕустаҕын аайы тапта. Ол аайы зал иһэ олох ньиргийэн олордо! 9-2, 14-4, 18-7, 25-8 олох баһыйа тутан сөхтөрүү-бөҕөтүн сөхтөрдө. Баара эрэ бэһис сылын боксанан дьарыктанар уолга Россия призера буолар сөҕүмэр ситиһии! Аны Россия хамаандатын сборыгар сылдьан, ааттаахтары кытта бииргэ эрчиллэн, Саха сирин элбэхтэ ааттатар маастар тахсан иһэриттэн үөрүөххэ эрэ сөп.
Онтон Роман Романчук бастакы утарсааччыта ингуш Михаил Манкиев өр баҕайы тахсыбатаҕа. Онтон кэмниэ-кэнэҕэс аргыый-аҕай иһэрэ көстүбүтэ. Бастакы рауҥҥа 9-2 олус күүстээх охсууларын ылан баран, иккис рауҥҥа киирбэккэ эрэ тренера сотторун бырахта. Иккис утарсааччыта Павел Никитаев иккис рауҥҥа эрэ диэри тиийдэ 24-1 буолан, киирсии тохтоото. Алларааттан баһан таһааран охсуталыыр, бэйэтэ саннынан хамсанан олох таптарбат, ол эрээри биир сиргэ турар курдук, атаҕынан үчүгэйдик хамсаабат эбит. Онтон аан дойду, Европа эдэрдэргэ чемпиона Евгений Романов эмиэ эдэрдэргэ аан дойду, Европа сибиэһэй кыайыылааҕын Сергей Калчугины 29-19 хотто, онтон Россия призерыгар, аан дойдуга сэбилэниилээх күүстэр кыайыылаахтарыгар дагестанец Мусалчи Магомедовка 8-2, 10-16, 12-21, 15-28 хотторон кэбистэ. Кэнники кыыһыран киһитин олох кырбаан кэбистэ да, судьуйалар аахпатылар. Ол иһин Россия сборнайын сүрүн тренера бырачыас түһэрдэ диэн буолла.
Аан дойдуга сэбилэниилээх күүстэргэ кыайыылааҕа, Россия 2004-05 сыллаах призера, эдэрдэргэ Европа чемпиона, 22 саастаах ингуш Рахим Чахкиев Спартак Бахтияровы 23-3 эттээтэ. Киниэхэ ыалдьаары Дьокуускай эргин олохтоох ингуш диаспората барыта мустубут, сахаттан быдан аҕыйах ахсааннаах омукка маннык талааннаах боксердар баалларынан биллэн туран олус киэн туттан эрдэхтэрэ. Дохсун ытыс таһыныытынан кыра уҥуохтаах Рахим киһитигэр олох сүүрэн киирэн ыкпытынан барар. Иккис утарсааччытын Мухин Дмитрийы 24-9 аҥардастыы сыста.
91 киилэттэн үөһээҕэ Россияҕа иккитэ кыттан, аҕыс нокауттаах Магомед Абдусаламов киирсиитин кыайан көрбөккө хааллыбыт. Биир дойдулааҕа Гаджи Муртазалиев быһа бэриннэ, рингаҕа тахсыбата. Онтон бэйэтэ Хасавюртан сылдьар Шамиль Гаджиевы утары ыалдьыбыт аатыран тахсыбата. Уола Митяевы иккис рауҥҥа 23-3 олох лаппа баһыйбыта. Биитэр Абдусаламовтааҕар ордук дуу, биитэр Тимурзиев олох форматыгар сылдьарын көрөн туох да шанс суоҕун өйдөөн, чемпионаты эрдэ түмүктээтэ. Бу уолу аны профиларга эрэ көрөрбүт буолуо, биир охсуунан дөйүтэрин эрэ билэр. Онтон 23 саастаах, Европа чемпиона, Аан дойду Кубогын 2005 сыллааҕы кыайыылааҕа, кэнники Аан дойду кубогын финалиһа Ислам Тимурзиев утарсааччыларын кылгас охсууларынан, искэ биэртэлээн доргутан өр гыммата, бэринэргэ күһэйдэ. Каменевы 18-0 кыайан истэҕинэ бэриннэ. Бэл десантник Сергей Харитонов 21-1 иккис рауҥҥа саҥардыы киирээт аһары баһыттаран, киирсии тохтоото. Ол иннинэ НТВ каналыгар «микс-файт» киирсиитигэр сулустуур Сергей Харитонов икки маҥнайгы утарсааччытын кытары маҥнай тэҥҥэ киирсэн истэхтэринэ, кэлин олох үнтү сынньан кэбистэ. Ол бэйэтэ Тимурзиевка олох тулуспата. Киһи киһини баһыйара диэн маны эттэхтэрэ.
Россия 2005 сылга үрүҥ көмүс финалиһа, 2006 сыл призера Европа ыччаттарга 2000 сыллааҕы кыайыылааҕа башкир омук Нияз Файзуллин Хизир Плиевы кыайан баран, Хизир Исмаиловы кытта киирсиитигэр үнтү түһэннэр соҕурууттан самолетынан аҕалыллыбыт, сыаналаах ринганы көтүрэ сырыттылар. Киирсии эмиэ иккис рауҥҥа ахсаан аһары баран тохтотулунна. 21 саастаах, Европа эдэрдэргэ кыайыылааҕа Аршба Давид (Москва) үс чаҕылхай кыайыыны сурунан полуфиналга таҕыста. Хайсаров, Файзуллин курдук маастардары таһаҕас оҥостубата. Файзуллины 18-27 ахсаанынан кыайда.
Финал аҥаарыҥааҕы киирсиилэр. Кыаттарбыт уолаттар бары Улуу Россия түһүлгэтин боруонса призера буоллулар, уонна Россия сборнайын чилиэнэ буолар чиэскэ тигистилэр!
48 киилэҕэ 325 киирсииттэн 259 гар эрэ хотторбут, икки төгүллээх олимпиец Сергей Казаков Петров Павел диэн Хабаровскайтан сылдьар 20 саастаах Павел Петровы экзамен тутта. Уол харса суох кииртэлээн олох ыксата сырытта, Казаков киһитин илиитин баайан, наар куустуһа сатаан таҕыста. 2-0, 7-3, 11-8, 14-10 опыттаах маастар туһатыгар буолла. Дьэ онтон 98 киирсииттэн 79 кыайбыт 22 саастаах Дима Винокуров кэлин Россияҕа үстэ субуруччу бастаабыт 23 саастаах Давид Айрапетяны утары таҕыста. Урут иккитэ киирсэн тураллар, онно армянин лаппа баһыйбыта. Маҥнай тэҥ киирсии буолуох курдуга, онтон уолбут күүстээх охсууга түбэстэ дуу, олох биир сиргэ туран хаалла. Онон киирсии бэрт хобдохтук 6-2, 19-4, 25-5 түмүктэннэ. Ананьины утары курдук киирсибитэ буоллар олох атын хартыына буолуо этэ, эрдэттэн умайбыта хамсаныытыттан биллэр этэ, кыайар санаата суох киирбитэ өтө көстөрө. Россия сборыгар ыҥырыллан, улахан турнирдарга кытыннаҕына, сыыйа киирсэр опыт кэлэн иһиэ буоллаҕа.
51 киилэҕэ Россия үтүөлээх маастара Гоша Балакшин бэйэтин уолун Семен Степановы Россия тренердарын хараҕын ортотугар олох киһилээбэтэ. 5-0, 13-1, 18-1, 33-2 сабырыйда, уол киһитин аатыттан-суолуттан саллара харахха быраҕыллар, олох урукку киирсиилэригэр курдук киирбэтэ. Бүтэһик рауҥҥа иккитэ эдэр уолу нокдаун охсо, доргута сырытта. Россия 2005-06 сыллаах призера, спорт маастара, 20 саастаах Магомед Абдулхамидов атакалыыр стиллээх, үчүгэй былчыҥнардаах, күүстээх охсуулардаах, олус кутталлаах утарсааччы тахсан эрэр. В.Еремеевы таһаҕас оҥостубата 28-8 тиэрдэн үһүс рауҥҥа киирсии тохтотулунна.
54 киилэҕэ олох сотору үтүөлээх маастар буолар толору кыахтаах Зинат Жандыбаев маастар-кылаас биэрдэ. Классическай стойканан киирсэр, биир инники атаҕар үктэнэн баран олох тэйиэккэлии сылдьар, охсоро да олус сэниэлээх, тыастаах-уустаах. Чуваш Волков күүстээх боксер этэ да, күппүлүү барда 25-5 киирсии үһүс рауҥҥа тохтотулунна. Биһиги эрэлбит Коля Дмитриев 19 саастаах, Кореяҕа аан дойду Кубогын призера Сергей Водопьяновы утары таҕыста. Москвич уһун илиитин өрө ууна сылдьан бигээн охсуталыыр, ринга ортотун төрүт биэрбэт. 11-0, 17-4, 27-7 мөккүөрэ суох хоттордубут, ол эрээри сорох очкобутун аахпатылар.
57 киилэҕэ ааспыт 2006 сылга Россияҕа, Европаҕа бастаабыт дагестанец Альберт Селимов уонна оҕолорго аан дойду икки төгүллээх кыайыылааҕа, 2005 сылга Европа чемпиона 17 эрэ саастаах Володя Саруханян (Самара) олох чаҕылхай киирсиини көрдөрдүлэр! Уол олох чаҕылхай киирсиини көрдөрдө. Олох туох да тохтоло суох түөрт раунд устата кииртэлии турда. Зал молодец диэн ол аайы оргуйан олордо. Харса суох ойоҕостоон саайталаата, быыһыгар күүскэ табыталаан да ылла, киһитин иккитэ охтордо даҕаны, халтарыйда диэн буолла. Селимов оонньоһон кэтэһэ сылдьан киирсэр, дэлэҕэ улуу Рой Джонсы кытта тэҥнэниллиэ дуо? Селимов 9-6, 19-11, 30-17, 38-26 ахсаанынан кыайда даҕаны, төбөтүнэн Зидан курдук Саруханяны түөскэ охсубута, ким дьиҥэр кырбанан кыыһырбытын туоһулуур. Лебзяк маннык утарсааччыга сыһыан иһин, дагестанецы устан кэбиһиэххэ баара диэн кэлин эттэ. Онон Саруханян сулуһа улахан дьоҥҥо маҥнай Туймаада түһүлгэтигэр таҕыста, кэлин 21 үйэ Олимпиадаларыгар, профессиональнай рингаҕа бу ааты элбэхтик истэрбит буолуо! Онтон Афанасий Поскачин Россияҕа 2001 сылга 54 киилэҕэ бастыы сылдьыбыт буоллаҕына, 2000-2001 сылларга 57 бастаабыт, аан дойдуга иккиэн бииргэ 2001 сылга кыттан тураллар, эрчиллиигэ наар биир паараҕа турар киһитин Алексей Шайдулины утары таҕыста. Шайдулин уҥуоҕунан да уһун, этэ-сиинэ да халыҥ, дьоннорун күүһүнэн-уоҕунан баһыйара биллэр. Чугастан, сыста сылдьан түргэнник биэртэлиир, сериянан охсор. Онон Афоня кинини кытта олох сатаан киирсибэтэ 7-3, 19-7, 31-13, 39-18 аҥардастыы баһыттарда.
60 киилэҕэ 241 рингаҕа киирсииттэн 235 эрэ хотторбут Алексей Тищенко Россия 2004-05 сыллааҕы призерын, II Азия оҕолорун үрүҥ көмүс медалиһын Семен Гривачевы кытта олох тэбис тэҥ киирсиини көрдөрдүлэр. Семен Читаттан төрүттээх, билигин Москваҕа дьарыктанар, 2000 сылга Азия оҕолоругар Сергей Бацийы олох баһыйбытын кыайыыны биэрбэтэхтэригэр саха көрөөччүлэрэ айдаан бөҕөтүн тардан тураллар. Тищенко олус түргэнник сериянан охсуталаан ылар, Гривачев чугаска лаппа үчүгэй. Онон ахсаан 6-6, 13-9, 17-11, 28-17 Омскай сулуһун туһатыгар түмүктэннэ. Онтон рингаҕа 20 саастаах, былырыыҥҥы Россия чемпиона, Аан дойду Кубогын финалиһа (Баку) Максим Игнатьев Россия Кубогын үстэ ыла сылдьыбыт Магзумов Володяны утары таҕыста. Кэтэһэ сылдьан биирдиилээн охсуунан очко хомуйустулар. Максим илиитин олох түһэрэ сылдьар, уонна таппыта эрэ баар буолар 5-2, 14-9, 23-17, 33-24 киирсии түмүктэннэ. 64 киилэҕэ Европа чемпиона, 23 саастаах Геннадий Ковалев утарсааччытын эмиэ олох тулуппата. Наар кэтэһэ сылдьан оонньуур. 26-8 астыктык кыайда. Кэтэһиллибитин курдук москвич Саша Иванов Малетиҥҥа олох дьоһуннаах утарсыыны оҥордо! Олох чаҕылхай уол тахсан эрэр, сүүрэ сылдьан олус үчүгэйдик аһартыыр, ынырык реакциялаах, Олег Саитов курдук оонньоһон киирсэр уонна хап-хатыҥыр. Малетин икки сирэйин саптан баран, наар ыга киирэ сатыыр. Ону Саша үҥкүүлүү сылдьан, наар бэйэтэ үлэлээтэ, сериянан охсуолаан ылар. Ол эрээри судьуйалар үтүөлээххэ олус ыалдьаллар 3-3, 6-6, 11-11, 24-15 Малетиҥҥа кыайыыны биэрдилэр, онтон көрөөччүлэр дьүүллэригэр Саша кыайда!
69 киилэҕэ 31 саастаах, 450-нэ рингаҕа тахсыбыт, онтон 430 киирсиитигэр кыайбыт москвич Андрей Баланов балысхан охсуулаах Иркутскай уола Андрей Ракисловтан олох сэрэнэн киирсэн, быарга охсуолаан очко хомуйталаата 13-3 кыайда. Онтон Вологда уола Дмитрий Иванов Максим Коптяковы 23-14 сабырыйан финалга таҕыста.
75 киилэҕэ Россия үс төгүллээх чемпиона, 246 киирсииттэн 235 хоппут Матвей Коробов (билигин Москва) уҥа-хаҥас илиитин уочаратынан быраҕаттаан эдэрдэргэ Спартакиада кыайыылааҕын Алексей Кадочниковы эрэллээхтик 29-10 лаппа кыайда. Эмиэ Москваттан сылдьар Дима Чудинов биир күн киирсибэккэ сынньаммыт быһыылаах. Иркутскайтан сылдьар Башкатов курдук ааттаах боксеры ас гыммата. Ынырык киирсиини көрдөрдүлэр, биирдиилээн олус күүскэ, маҕыйа-маҕыйа охсуолаан Чудинов олох эттээн кэбистэ 5-6, 10-14, 15-21, 18-29 20 саастаах Дима Чудинов Башкатовы быраатын Федяны кырбаабытын иэстэстэ. Онон Д.Чудинов сүрдээх агрессивнай, кыайыыга дьулуурдаах боксер буоларын көрдөрдө.
81 киилэҕэ Россия чемпионатын, аан дойду сэбилэниилээх күүстэрин 2005 сыллааҕы кыайыылааҕа Сергей Ковалев Артур Бетербиевы кытта олох тэбис тэҥ киирсиини көрдөрдө. 3-6, 10-8, 19-18, 24-25 киирсии Артур туһатыгар түмүктэннэ! Бүтэһик сөкүүндэҕэ чечен очкотун тэҥнээн баран, өссө биири сурунна. ¥һүс рауҥҥа Ковалев чугаска охсуһан олох атан истэҕинэ, Бетербиев кыыһыран баран олус күүскэ охсуолаан миэстэтин булларда. 22 саастаах 2003 сылга Европа эдэрдэргэ кыайыылааҕа, Россия финалиһа Егор Мехонцев бэртээхэй боксер үүммүтүн толору дакаастаата. 31 саастаах, төрдүс олимпийскай циклын киирсэ сылдьар Евгений Макаренконы ынырык күүстээх охсууларынан төбөҕө биэртэлээн доргута сырытта, биирдэ нокдаун эҥин ыытта. Макаренко маҥнай корпуска эрэ биирдиилээн охсор, онтон дьэ уһугунна, двойкатынан очко хомуйталаата. Судьуйалар көмөлөрүнэн кырдьаҕас 6-5, 12-11, 18-16, 24-18 кыайан таҕыста!
91 киилэҕэ биһиги уолбут 20 саастаах Вадим Лихман 84 киилэлээх эрэ эрээри, олох куттаммакка 27 саастаах Романчугу утары таҕыста. Киһитэ үгэһинэн ринганы үрдүнэн ыстанан рингаҕа биирдэ баар буола түстэ. 7-2, 14-4, 19-4 буолан турдаҕына, Романчук уһуктан күүскэ үлэлээн эрдэҕинэ эрдэ-сылла кыаттарыыны билинэн соттор быраҕылынна. Эдэр уолу харыстаатахха табыллар. Аны сэттэ сылынан, уолбут баҕар Романчуктан итэҕэһэ суох киһи буола үүнүө. Дьэ онтон төрүт олохтоох ингуштар дохсун ытыс таһыныыларынан Рахим Чахкиев рингаҕа тахсан, олох ыга кииртэлээн кылгас илиитинэн туох баар ыйааһынын туһанан Мусалчи Магомедовы олох аҥардастыы саайталаан киирэн барда. 23-3 тиэрдэн үһүс рауҥҥа киирсии тохтотулунна.
91 киилэттэн үөһээҕэ дагестанец Шамиль Гаджиев олох эһэлии дайбаан дьону-сэргэни дэлби сэргэхситтэ. Ол эрээри Россия икки төгүллээх призера Денис Сергеев көнө охсууларыгар табыалаан үһүс рауҥҥа ахсаан 26-6-ҕа тиэрдиллэн киирсии эрдэ тохтотулунна. Ислам Тимурзиев (Магнитогорск) утарсааччытын Давид Аршбаны иккитэ нокдаун охсо сырытта. Ол эрээри киирсии түөрт раунд устата баран, Ислам олох эстэн хаалла, очконан ситтэрбэтэҕэр баһыыба буолла 7-0, 10-4, 14-6, 17-11 очконан түмүктэннэ. Онон Саха сирин боксаҕа хамаандата Россия турнирыгар күүтүллэбэтэх ситиһиини аҕалла. Биэс боруонса мэтээл (Винокуров Дима, Степанов Семен, Дмитриев Коля, Поскачин Афоня, Лихман Вадим) кэллэ, уонна бу уолаттар бары Россия олимпийскай хамаандатын чилиэннэрэ буоллулар, сборга ыҥырыллыннылар.<|endoftext|>
Стасов Павел Михайлович
Павел Михайлович Стасов (16.08.1936, Чаппанда нэһилиэгэ, Ньурба улууһа, Саха АССР) – Саха Сиригэр спортивнай ох сааны киллэрбит уонна сайыннарбыт киһи.
Олоҕун олуктара.
1936 сыл атырдьах ыйын 16 күнүгэр Ньурба улууһун Чаппанда нэһилиэгэр төрөөбүт. Биэс сааһыгар төгүрүк тулаайах хаалбыт. Ийэтэ олох кыра сырыттаҕына суох буолбута, онтон аҕата биэс сааһыгар аармыйаҕа сулууспалыы сылдьан Аҕа дойдуу Улуу сэриитигэр ыархан бааһырыыттан өлбүтэ. Ким да иитэр киһитэ суох буолан, 1941 с. 1945 с. дылы Чаппанда нэһилиэгин интернаатыгар иитиллибитэ. 1945 с. Куочай нэһилиэгэр тулаайах оҕолор дьиэлэригэр олорбута уонна иитиллибитэ. Икки сылынан (1947 с.) кылааска үөрэнэ сыррыттаҕына Ивановтар диэн ырааҕынан аймахтара иитэ ылбыттара (Иванов Прокопий Петрович – Куочай нэһилиэгин тулаайахтар дьиэтин дириэктэрэ). Төрдүстэн сэттис кылааска дылы аймахтарыгар олорон Ньурба орто үөрэҕин оскуолатыгар үөрэммитэ. 1952 с. 7 кылаас кэннэ Алдан куоратын Горнай техникумугар үөрэнэ киирбитэ, онно үөрэнэр уонна оророр услуобуйата суох буолан, биир сыл үөрэнээт Дьокуускай куорат физкультурнай отделениетын училищетыгар киирэн 2 сыл үөрэммитэ. 1955 – 1958 с. Сахалин арыытын Карсака куоратыгар советскай армияҕа үрдук тефлонист матроһунан сулууспалыы сылдьыбыта 1958 с. армия кэннэ балаҕан ыйыгар Дьокуускай куоракка совнархоска болуотунньугунан үлэлии киирбитэ.
Ох сааҕа киириитэ.
4-СМУ 1962 с. Дьокуускай куорат гиревой спордун талыллыбыт хамаандататын кытта Сибиир уонна Дальнай Восток норуоттарын Спартакиадатыгар Кызыл диэн куоракка күрэхтэһиигэ айаннаабыта. 60 киилэҕэ дылы 18 кыттааччылартан 2 миэстэ буолбута. Онно ох саанан кегляны ытыы курэхтэһиитигэр Саха сирин хамаандатыттан кыттааччылар суох буоланнар, кини бэйэтэ кыттыбыта. 60 уонна 40 миэтэрэҕэ 18 кыттааччылартан 2 миэстэни ылбыта. Ох саа курэхтэһиитигэр кыттан баран Павел Михайлович ити спордун көрүҥүн улаханнык сэргээбитэ, уонна Саха сиригэр сайыннарарга быһаарыммыта.
1962 с.– 1964 сылга дылы Дьокуускай куоракка ох сааҕа общественнай тренеринэн үлэлээбитэ. 10 киһини дьарыктыы сылдьыбыта. Үөрэнээччилэр сыл аайы буолар Сибиир уонна Дальный Восток Спартакиадытыгар кыттарга бэлэмнии сылдьыбыта. Спартакиадаҕа 4 киһи кыттыан сөбө (2 дьахтар уонна 2 эр киһи). Инвентарьтан 10 германскаай ох саа баара, ол ох сааларга 12 оноҕос көрүллэрэ. 1964 с. көһөрүүнэн Чурапчы нэһилиэгэр СМУ-га үлэлии барбыта. Онно үлээлии сырыттаҕына Чурапчыга ох саа тренеринэн ыҥырбыттарыгар сөбүлэспитэ. 1964 с. – 1966 сылга дылы Чурапчы нэһилиэгэр ох сааҕа общественнай тренеринэн үлэлээбитэ. Республика улуустарын үрдүнэн ох сааны пропагандалаан семинаардары ыытара. Ол кэннэ 9 сиргэ ох саа секцията аһыллыбыта (Дьокуускай куоракка, Татта, Уус-Алдан, Майа нэһилиэгэр, Бүлүү, Үөһээ Бүлүү, Ньюрба, Сунтаар улууһугар) 1966 с. көһөрүүнэн Чурапчы нэһилиэгэр спортивнай сэбиэт
кэ спорт инструкторынан үлээбитэ. Хос толоруунан ДСО “Урожай” интернат оскуолатыгар ох саа тренеринэн 1967 сылга дылы үлэлээбитэ. 1967-1996 сылга дылы ЧРССШИ им. Д.П. Коркин тренер-препоодаватель штата көрүллэн, онно үлэлээбитэ.
СССР чемпионатыгар 4 кыттыбыт. Бастыкы курэхтэһиитигэр 1966 сылга Таллин куоратыгар Саха сирин хамаандатыттан кыттан 64 кыттааччыттан 37 миэстэ буолбут . Ол бириэмэҕэ кини мас оноҕосторунан ытара (курэхтэһэрэ), оноҕос төбөтө бойобуой ботуруонтан оҥоһуллара. Онтон 1967, 1968, 1969 сылларга Россия хамаандатын сборнайыттан кыттыбыта. Россия хамаандатын аатыттан ытар буолбутун кэннэ, киниэхэ американскай алюминиевай оноҕостору биэрэр буолбуттара. Кини олус үөрэрэ инник оноҕостору биэрэллэригэр, ону куһаҕана диэн ол оноҕосторо киниэхэ сөп түбэспэттэрэ, уһун этилэр. Оноҕостортон ураты өссө английскай оҥоһуулаах спортивнай ох саа биэрэллэрэ. Кини онтон олус үөрэрэ. Ох саатын күүһэ 23 киилэҕэ тиийэрэ, ону кини гиревик буолан улаханнык ыараппат этэ. 1967 сылга Украина дойдутун Харьков диэн куоратыгар матчевай көрсүһүүгэ ССРС спордун маастарын нуорматын толорбута. Саамай биллилээх уонна улахан спортивнай көрдөрүүлэр ох саа ытыытыгар 1972 сылтан 1983 сылга дылы буолбуттара. 1972 сыллаахха РСФСР хамаандатын сборнайыгар 8 киһиттэн (4 дьахтар уонна 4 эр киһи) 5 киһитэ Дьокуускай охчуттара этилэр, кинилэр бары Павел Михайлович иитиллээччилэрэ этэ. 1972 сыллаахха ССРС чемпионатыгар РСФСР сборнай хамаандата18 хамаандаттан 4 миэстэ буолбута. Кинилэртэн ураты өссө маннык хамаандалар кыттыбыттара: союзнай республика сборнай хамаандата, Москва уонна Ленинград, Эстония, Молдавия, Литва, Латвия, Украина, Казахстан, Узбекистан, Киргизия уо. д. а. Ити курэхтэһии кэнниттэн Павел Михайловиһы Болгарияҕа государственнай тренеринэн ыҥыра сатаабыттара. Туох баар услуобуйаны оҥоруохпут дии сатаабыттара даҕаны, Саха сирин патриота буолан уонна улахан баҕатынан ох саанан ытыыны ханна эрэ ыраах баҕайы Болгарияҕа буолбакка, бэйэтин төрөөбүт республикатын сайыннарыан баҕарар буолан аккастаабыта. Ол бириэмэҕэ тренердэр быыстарыгар туох баар спорт көрүҥэр олимпийскай цикл түмүгүнэн социалистическай күрэхтэһии ыыталлар. Онно спортивнай ситиһиилэринэн 1972 сылтан 1976 сылга дылы Павел Михайлович Саха сирин тренердэрин истэригэр социалистическай курэхтэһии кыайылааҕынан тахсыбыта. Кини кэниттэн иккис миэстэни Дмитрий Петрович Коркин (05.09.1924 - 22.02.1984) - Кытаанах нэһилиэгэ, Чурапчы улууһа, Саха АССР) Саха Сиригэр тустуу сайдыытыгар сүҥкэн өҥөнү киллэрбит киһи буолбута. 1983 сыллаахха Павел Михайлович иитиллээччилэрэ 11 кылаас үөрэнээччитэ Попов Саша уонна Сергеева Марианна Арассыыйа Чемпионатыгар эр дьон уонна дьахталлар икки ардыларыгар кыайылаахтарынан тахсыбыттара. Үлэтин тухары спортивнай оскуолатыгар сүүрбэ биэстэн тахса Арассыыйа спордун маастарын, сэттэ уонтан тахса Арассыыйа спордун кандидатын маастарын таһарталаабыта. Кинилэр Европа Кубогын, түөрт аан дойду турниирын, сүүрбэ түөрт ДСО “Урожай”, “Спартак” уонна Арассыыйа, икки ССРС сэбилэниилээх күүстэр, сүүрбэ сэттэ бүтүн Союзтааҕы турнир уонна Сибиир, сүүс сүүрбэттэн тахса Саха сирин кыайылаахтара буолаллар.<|endoftext|>
Иванова Ксенья Гаврильевна
Араас сиргэ, кэмҥэ киhи-аймах, олорор үйэтин тухары, элбэхтэ сэриилэhэн кэллэ. Ол эрэн сир үрдүнэн Аҕа дойду сэриитин сылларыгар курдук элбэх өлүүлээх-сүтүүлээх, урусхаллаах, сордоох-муҥнаах кэмнэри киhи-аймах историята билбэт буолуохтаах. Сэрии төлөнө 6 сыл тухары 61 судаарыстыба 1 млрд 700 мөлүйуөн киhини түмэ тардыбыта. Ону таhынан 50 мөлүйүөн дьон олоҕун быспыта.
Сэрии ыар тыына Сэбиэскэй Союз норуотугар туспутэ. Ол курдук үгүс эр дьон, эдэркээн бастыҥ уолаттар, кыргыттар фронҥа ыҥырыллыбыттара. Үгүстэрэ уоттаах сэрии хонуутугар тыыннарын толук уурбуттара. Оттон тыылга хаалбыт дьахталлар, о5олор, о5онньоттор, эмээхситтэр, кыайыы туhугар бэйэлэрин харыстаммакка үлэлээбиттэрэ. Ити хорсун дьон иhигэр мин эбэм Иванова Ксения Гаврильевна баар этэ. Кини сэрии саҕаланыытыгар 15 эрэ састаах кыысчаан этэ.
Ксения Гаврильевна ахтыытыгар сэрии саҕана, аас-туор олох кэмигэр ыраах Саха сиригэр, Сунтаар улууhугар тыа сирин промышленнаоhа бастакы хардыылара саҕалламмыттара көстөр. Кини ахтыытын уөрэтэн, ол кэмнээҕи ыарахан олоҕу кыракый кыысчаан санныгар сукпутун сөҕө-соhуйа биллим, кыайыы туhугар бэйэни харыстаммакка эйэлээх олох туhугар охсуhуу-улэ киhини сөхтөрөр ол саҕанааҕы көлуөнэҥэн киэн туттуу, кинилэр үлэлэрэ үүнэр көлуэнэ5э холобур буолар.
Иванова Ксения Гаврильевна 1926 сыллаахха Тойбохой нэhилиэгэр колхозтаах кэргэнигэр төрөөбутэ.Аҕата Гаврил Уаров Тойбохой Туойдааҕыттан төруттээх, ийэтэ Татьяна Иванова Арыылаах Бакымдатыттан төруттээх. Ксенья бу ыалга бастакы оҕонон күн сирин көрбутэ, балта Варвара төрүүрүгэр ийэтэ өлөн, тулаайах хаалаллар. Ыал улахан оҕото буолан дьиэ ис-тас үлэтигэр сүрүн көмөлөhөөччүнэн буолбута. 10 саастаа5ар Тэҥкэттэн сатыы хааман 5 кылааска диэри оскуолаҕа уөрэнэр. Оскуолаҕа уөрэнэ сырыттаҕына аҕата Мария Христофоровнаны кэргэн ылар. Сэрии кэнниттэн кыыстаах уол оҕолоноллор. Кини оҕо сааhыттан ол кэмнээҕи күүстээх үлэтэ бэлиэтэммитэ. Сэрии сылларыгар үчүгэй үлэтин иhин 1946 сыллаахха, алтынньы 6 кунугэр «За доблестный труд в Великой Отечественной войне 1941-1945 годах» диэн Сталин төбөлөөх мэтээлинэн наҕараадаламмыта.
Сэрии бүппүтүн да кэннэ илии ыарахан үлэтигэр үлэлээбитэ. 1949 сыллаахха, дойдутугар Тойбохойго эргиллэн сельпо остолобуойугар икки сыл үлэлиир, ол кэннэ 1976 сыллаахха бочуоттаах сынньалаҥҥа тахсыар дылы, 25 сыл устата биэкэринэн үлэлээбитэ.
Ол курдук икки эрэ биэкэр буолан үлэлииллэрэ. Сельпо председателинэн оччолорго Осипов Николай үлэлиирэ. Силиппиэн диэн оҕонньор бурдугу Сунтаартан таhара. Суол суоҕар, бырыы да, бадараан кэмигэр куөлтэн оҕуhнан икки мас буочукаҕа, тэлиэгэҕэ тиэнэн уу баhаллара. Бу оҕустара күрүөhүт буолан бурдук оҕуруотун түҥнэри көтөн, алдьатан, биэкэрдэр мөҕүллэллэрэ, сэмэҕэ тардылаллара.
Ол курдук эбэм сэрии саҕанааҕн күүстээх үлэтэ Улуу сэриигэ Кыайыыны уhансыбытынан киэн туттабын, ол кэмнээҕи көлүөнэ үлэтэ үтүө холобур буолар. Биhиги дьоллоох олохпутун иhин уhансыбыт үлэлэрин-сырыыларын үүнэр эдэр ыччат ытыктыах, сүгүрүйүөх тустаах.<|endoftext|>
Парников Карл Карлович
Парников Карл Карлович 1910 сыллаахха төрөөбүтэ. Бииргэ төрөөбүт 3 этилэр: кини ыал улахан оҕото эбит, онтон быраата, балта. Онтон 1941 сыллаахха хос эһэм Парников Карл сэриигэ барарыгар хос эбэм 2 оҕолоох уонна үһүс о5отун оҕолоноору хаалбыт. Хос эһэм 1941 сыллаахха бастакы хомуурга барбыт. Бастаан Иркутскай куоракка кавалерийскай куурустарга үөрэммит, онтон Ленинградскай фроҥҥа тиийбит. Кэлин 3-с Белорусскай фроҥҥа сэриилэспит. Ол сылдьан Кенинсберг, Прага куораттары босхолуурга кыттыбыт. Онтон Берлиҥҥэ тиийбит уонна кыайыы параадыгар кыттыбыт. Сэриигэ хаста да бааһырыы ылбыт: өттүгүн уӊуоҕун оскуолкаҕа үлтү тэптэрэн уӊа атаҕа арыый кылгас буолбут, эбиитин өссө контузияламмыт. Хос эһэм сэрииттэн күһүн 1945 сыллаахха төннөн кэлбит. Хорсунун иһин элбэх мэтээллээх, орденнаах эбит.
Сэрии кэнниттэн хос эһэм эбэбинээн колхозтарга үлэлээбит. Сайынын от оҕустарар, кыһынын Ааллаах Үүҥҥэ таһаҕас таһарга сылдьыбыт. Ол сылларга бастыҥ от оҕустарааччы аатын ылан, „Кыым“ хаһыакка тахсыбыт. Кэнники сылларга тутууга улэлээбит. Ол саҕана саҥа начаалынай оскуоланы, спортсаалатын уонна элбэх олорор дьиэлэрин тутуспут. Баайбыт аттара республика рекордсменнара буолбуттара. Кэнники мин эһэм аҕатын туйаҕын хатаран сылгыһытынан өр сылларга үлэлээбитэ. Хос эһэм Наахара нэһилиэгэ сайдарыгар элбэх өҥөлөөх киһи буолар, сүрдээх элэккэй, сымнаҕас майгылаах киһи эбитэ үһү. Улэтигэр эппиэтинэстээхтик сыһыаннаһара дииллэрэ. Кини аатын ааттатар, олоҕун салгыыр 19 сиэннээх, 24 хос сиэннээх.<|endoftext|>
Говоров Иннокентий Иннокентьевич
Говоров Иннокентий Иннокентьевич - Чурапчы көhүүтүн кыттыылааҕа, Арассыыйа тыатын хаhаайыстыбатын туйгуна, Мэҥэ-Хаҥалас улууhун Бочуоттаах гражданина, "Аҕа дойду иннигэр үтүөлэрин иhин" II истиэпэннээх уордьан мэтээлин кавалера, үлэ, тыыл ветерана.
Олоҕун олуктара.
Говоров Иннокентий Иннокентьевич, 1933 сыллаахха балаҕан ыйын 7 күнүгэр Чурапчы оройуонун Алаҕар нэhилиэгин Ворошилов аатынан колхоз сиригэр Дьоху диэн эбэ арҕаа баhыгар Варвара Александровна уонна Иннокентий Федорович Говоровтар диэн колхозтаах дьиэ кэргэнигэр иккис оҕонон төрөөбүтэ.
Төрөппүт ийэтэ Варвара Александровна 1936 сыллаахха, 26 саастааҕар, кини 3 саастааҕар, сэллик ыарыыттан өлбүтэ. Аҕата иккис кэргэниттэн 2 быраат, 4 балыстары бэлэхтээбитэ.Сэрии сылларыгар, кини 9 саастааҕар, Чурапчы оройуонун көhөрүүтүгэр түбэhэн, Кэбээйи оройуонугар Кыыл Бастаах диэн сиргэ олорбуттара, сут, сэрии, кураан сылларыгар аччыктааhын, хоргуйуу кыhалҕатын этинэн-хаанынан билбитэ.
Кини 10 саастааҕар, аччыктыыр кыhалҕаттан, сайынын Кэбээйи кумаарын ортотунан, окко оҕус сиэтэн үлэтин саҕалаабыта. Убайа Семен 15 сааhыгар кыhын улахан дьону кытта, тоҥорун-хатарын кэрэйбэккэ, кыhыны быhа муҥхаҕа муус анньара. Онтон тымныйан ыалдьан, 28 сааhыгар күн сириттэн барбыта.
Көhөрүүттэн төннөн кэлэн баран, Төҥүлү орто оскуолатын 1954 сыллаахха үөрэнэн бутэрбитэ. Ити сыл Советскай Армияҕа ыҥырыллан Приморьеҕа, Туркестаҥҥа танковай чааска взвод командирын солбуйааччытынан үс сыл сулууспалаабыта.
1947 сыллаахха кинилэр уон буоланнар комсомолга киирбиттэрэ, онон 13 комсомолецтаах сэрии кэнниттэн бастакы оскуола үөрэнээччилэрин комсомольскай тэрилтэтэ тэриллибитэ, онно кинини, 6 кылаас үөрэнээччитин, секретарынан талбыттара.
Советскай Армияҕа сулууспалаан кэлбитин кэнниттэн, комсомол райкома кинини "Октябрь" колхозка босхоломмут комсомольскай тэрилтэ секретарынан быыбарданан үс сыл үлэлээбитэ.
1959 сыллаахха комсомол райкомун рекомендациятынан "Октябрь" колхоз правленията кинини Иркутскайдааҕы тыа хаhаайыстыбатын институтугар үөрэххэ ыыппыта.
1964 сыллаахха, Иркутскайдааҕы тыа хаhаайыстыбатын институтун бүтэрэн, инженер-механик идэтин ылан, дойдутугар Төҥүлүгэ бөдөҥсүйбүт "М.Горькай" колхозка главнай инженер-механигинэн үлэлии кэлбитэ.
Оччотооҕуга "Октябрь" уонна "М.Горькай" колхозтар холбоhон Төҥүлү эҥэрэ бүтүннүү биир улахан колхоз буолбута.
1965 сыллаахха бу холбоhуу сыыhатын өйдөөннөр, икки колхозка арахсан "М.Горькай" уонна "Октябрь" колхозтар буолбуттара. Кинини онно "Октябрь" колхозка главнай инженеринэн, солбуйааччы бэрэссэдээтэлинэн ыыппыттара, барыта 9 сыл устата үлэлээбитэ.
1973 сыллаахха партия райкомун бюрота кинини Майаҕа оройуоннааҕы «Сельхозтехникаҕа» бастаан управляющайы солбуйааччынан, кэлин управляющайынан анаан улэлэппиттэрэ.
Иннокентий Иннокентьевич үлэлээбит биэс сылын устатыгар «Сельхозтехника» оройуоҥҥа биир бөдөҥ, куустээх тэрилтэ быһыытынан оройуон тыатын хаһаайыстыбатын сайдыытыгар улахан оруоллаах этэ. Совхозтарга ходуһа, бааһына сирин оҥорууга; ходуһаҕа, бааһынаҕа агрономическай, минеральнай уоҕурдууну киллэриигэ, таһаҕас таһыытыгар, техниканы өрөмүөннээһиҥҥэ, ыарахан үлэлэри механизациялааһыҥҥа үгүс өрүттээх үлэни ыыппыта.
Сельхозтехника 200-тэн тахса үлэһиттээх коллектива сыл ахсын социалистическай куоталаһыыга Саха Республикатыгар, Россияҕа бастакы күөҥҥэ сылдьара.
1978 сыллаахха кинини Мэҥэ-Хаҥалас оройуонун тыатын хаһаайыстыбатын управлениетын начальнигынан, райсовет исполкомун председателинан бастакы солбуйааччытынан анаабыттара. Бу үлэҕэ уонча сыл улэлээбит кэмигэр оройуон тыатын хаһаайыстыбатын сайдыытыгар үгүс өрүттээх үлэлэр ыытыллыбыттара. Оройуон тыа хаһаайыстыбатын бородууксуйатын оҥорууга урукку сыллардааҕар үрдүк көрдөрүүлэр ситиһиллибиттэрэ, совхозтар материальнай базалара бөҕөргөөбүтэ.
Оройуон, республика оҥорор тыатын хаһаайыстыбатын бородууксуйатын 10-16 % оҥороро ситиһиллибитэ.
Оройуон совхозтара Республикаҕа, Россияҕа, Союзка социалистическай куоталаһыыларга кыайыылааҕынан тахсаннар, кыһыл знамянан, знактарынан наҕараадаланаллара. Үгүс ахсааннаах бастыҥ маяк үлэһиттэр, үрдүк көрдөрүүлэрин иһин правительство уордьаннарынан, мэтээлэринэн наҕараадаламмыттара.
Кэлин доруобуйата мөлтөөн бу үлэттэн тохтоон, 1987 сылтан оройуоннааҕы государственнай техническай надзор начальнигынан 1995 сылга дылы үлэлээбитэ.
1994 сыллаахха иһигэр ыарахан операцияны баран, 2 группалаах инвалид буолан үлэттэн тохтообута. Ити курдук отуттан тахса сыл устата Мэҥэ-Хаҥалас тыатын хаһаайыстыбата сайдыытыгар специалиһынан, салайааччынан үлэлээбитэ.
Иннокентий Иннокентьевич үлэлээбит сылларыгар 1975-87 сс. 12 сыл устата райсовет депутатынан, 9 сыл райисполком чилиэнинэн, председатели бастакы солбуйааччынан үлэлээбитэ.
Дьиэ кэргэнэ.
1959 сыллаахха олоҕун аргыһын Тарабукина Тамара Егоровнаны көрсөн ыал буолан 4 оҕо аҕата, 9 сиэн эһэтэ, 3 хос сиэн эһэтэ буолан олорор.
Наҕараадалара.
Мэҥэ-Хаҥалас оройуонугар отуттан тахса сыл устата тыа хаһаайыстыбатын сайдыытыгар үлэлээбитин иһин:<|endoftext|>
Дыраама
= Дыраама (литэрэтиирэ көрүҥэ) =
Дыраама — олоҕу буола турар көстүү быһыытынан ойуулуур, дьоруойдар саҥаларынан, дьайыыларынан, утарыта киирсиилэринэн көрдөрөр литэрэтиирэ көрүҥэ.
Дыраама тыйаатыр сыанатыгар оонньоон көрдөрөргө аналлаах, оонньонор эрэ буоллаҕына кини толору олохтоох айымньы, ол быһыытынан кини өссө ускуустуба атын көрүҥнэрин — тыйаатыры, операны кытта сибээстээх. Дыраама сүрүн бэлиэлэринэн ордук эпоска чугас: ааптартан тутулуга суох событиелар ойууланаллар, сюжекка, конфликка дьоруойдар характердара арыллар. Лириканы кытта сибээһэ: дьоруойдар монологтарыгар кинилэр ис туруктара, иэйиилэрэ арыллар. Дыраама ис хоһоонун сүрүн уратытынан кини сытыы конфликтааҕын бэлиэтииллэр, конфликт — дыраама айымньыларын туллар тутааҕа, кинитэ суох драматическай айымньы суох.
Литература.
1. Окорокова В. Б. Литература теорията. Дьокуускай, 2004.<|endoftext|>
Эпос
= Эпос (литература көрүҥэ) =
Эпос - түбэлтэлэри, быһыыны-майгыны эридьиэстээн, характеры арыйар, ойуулуур-көрдөрөр, тэнийбит сюжеттаах, үксүгэр сэһэргиир тылынан
суруллубут айымньылары ааттыыллар. Эпос ойуулуур түбэлтэлэрэ олоххо муҥутуурдук чугаһыыллар (олох курдуктар). Кини сүрүн формалара: роман, сэһэн, кэпсээн.<|endoftext|>
Лирика
= Лирика (литература көрүҥэ) =
Лирика — литература биир көрүҥэ. Кини эпос, драма событиеларга олоҕуран толору характеры арыйалларыттан уратыта диэн киһи ханнык эмит түгэҥҥэ ис туругун, иэйиитин ойуулуур, сүнньүнэн хоһоонунан айыллар. Лирика сүрүн, үксүгэр соҕотох персонаһа лирическэй герой диэн ааттанар. Кини бэйэтэ эмиэ туспа жанровай формалардаах. Онуоха саамай сүрүн миэстэни хоһоон ылар. Хас биирдии национальнай литература бэйэтэ ураты лирическэй формалаах буолар. Холобур, Орто Азия норуоттар поэзияларыгар рубаи, газель, Японияҕа – танка, хокку уо.д.а. Саха поэзиятыгар хоһуйуу хоһоон национальнай форматын быһыытынан көстөр.
Лирика айымньылара.
Айымньылары көрүҥнэргэ араарыы судургута суох, ол курдук хас да көрүҥ бэлиэлэрин илдьэ сылдьар жанрдар баар буолаллар. Холобур, үгэ тубэлтэлэргэ характеры арыйар сюжеттаах айымньы буолан, эпическэй жанрга киирэр, ол эрээри кини хоһоонунан суруллан лирика бэлиэтин эмиэ ылыммыт уонна геройдара диалогунан кэпсэтэр түбэлтэлэригэр драма бэлиэтэ эмиэ көстөр. Поэма — хоһоонунан суруллубут бөдөҥ айымньы, сюжеттаах, геройдардаах, конфликтаах, характеры арыйар сыаллаах-соруктаах, онон кини лирика эпос бэлиэлэрин илдьэ сылдьар лиро-эпическэй жанр.
Ол аата литература жанрдара олоҕу ойуулаан көрдөрөр уратыларынан үс сүрүн көрүҥҥэ арахсаллар эбит. Ону кытта кинилэр уратылара сэһэргээччигэ эмиэ көстөр. Эпоска сэһэргээччиттэн тутулуга суох событиелар (объективнай) ойууланаллар, оттон лирикаҕа сэһэргээччи — лирическэй герой ис эйгэтэ (субъективнай) арыллар. Айымньылар суруллар тылларынан эмиэ уратылаһаллар: сэһэргээһин тылынан суруллубут буоллаҕына - проза, хоһоон тылынан - поэзия диэн ааттаналлар. Үгэ ис хоҺоонунан – эпос айымньыта, суруллубут тылынан — поэзия. ХоҺоонунан суруллубут романнары, сэҺэннэри. драмалары үгэс курдук поэттар айаллар. Холобур, Р.Баҕатаайыскай «Уолаттар уонна кийииттэр» диэн хоһоонунан суруллубут романа. Иэйиини арыйар сэһэргээһин тылынан суруллубут кэпсээннэр бааллар. Холобур, Суорун Омоллоон «Өлүөнэ өрүс» диэн лирическэй кэпсээнэ.
Литература.
1. Окорокова В.Б. Литература теорията. Дьокуускай, 2004.<|endoftext|>
Аллегория
Аллегория — ханалытан образтааhын кубулутан хоhуйуу, этэ-сиинэ суох уосай өйдөбүлү чопчу обраhынан дьүhүн кубулутан биэрии. Холобур, аан дойду үрдүнэн эйэни — холуубунан, көҥүлү — быстыбыт сыабынан ханалытан образтыыллар. Аллегорическай хоhуйуу ордук үгүстүк остуоруйаҕа уонна үгэҕэ туттуллар; ол курдук албын-көлдьүн киhини-саhылынан, иҥсэлээҕи бөрөнөн, сиэмэҕи эбэтэр мындыры — суорунан кубулутан көрдөрөллөр.<|endoftext|>
Амфибрахий
Амфибрахий – хоhоон тутулугар үс сүhүөхтээх олук, кээмэй (стопа), ол ортоку сүhүөҕэр охсуулаах эбэтэр уhатыылаах. Античнай метрическэй системаҕа, былыргы гректэргэ, амфибрахий икки кытыы-сүhүөҕэ кылгас, ортокута уhатыылаах. Холобур, сахалыы «сандааран» диэн тыл курдук, ол схемата: «V – V»
П.А. Ойуунускай чопчу метрическай системаҕа сөп түбэhэр, иккилии олуктаах амфибрахий курдук куплеттар саха олоҥхотугар баалларын ыйар:
Нуучча хоhоонугар, силлабо-тоническай системаҕа, амфибрахий орто сүhүөҕэ уhатыы оннугар охсуулаах, холобур, А.С. Пушкин «Былыт» («Туча») диэн хоhоонугар:
Сахалыыга, охсуулаах дорҕоон чуолкайдык иhиллибэт буолан, силлабо-тоническай система кээмэйэ характернайа суох, сөп түбэспэт.<|endoftext|>
Анахронизм
Анахронизм — историяны, кэми-дьылы, былыргыны-аныгыны булкуйан суруйуу.
Литературнай айымньыга автор билбэккэ, арыт билэ-билэ да, уус-уран суругу толороору, араас эпоха, үйэ историческай чахчыларын булкуйан көрдөрүүтэ; былыргыны аныгыны, аныгыны былыргыны оҥоруу, биир үйэ историческай чахчыларын булкуйан көрдөрүүтэ; былыргыны аныгы, аныгыны былыргы оҥоруу, биир үйэ киhитин уонна чахчытын атын үйэҕэ илдьии. Холобур, олоҥхоҕо баар буолар: абааhы бухатыырын хаалтыстаан, сэлээпэлэр өссө пистолеттан ойуулааhын. Эбэтэр С. Омоллоон «Күкүр Уус» драматыгар геройа холбоhуктааhын кэмигэр «ат бастаах андаҕары» андаҕайыыта-ити былыргы абыычай.<|endoftext|>
Антология
Антология – былыр античнай поэзия талыллыбыт айымньылрын хомуурунньуктара. Аныгы бириэмэҕэ – биир сүрүннээх поэттар бөлөхтөрүн эбэтэр хайа эмит дойду, норуот поэзиятын сүүмэрдэммит айымньыларын холбоон таhаарыыны антология диэн ааттыыллар. Холобур: «Казах поэзиятын антологията», «Саха поэзиятын антологията».<|endoftext|>
Версификация
Версификация, хоhоон тутула – хоhоону суруйар быраабылалар уонна ньымалар былыргыттан античнай биитэр метрическэй диэнинэн биллэр системалара; европейскай системаларсайдыбыт төрүттэрэ. Аруз диэн араб системата тюрк тыллаах омуктар бэрт киэҥник сабыдыаллаабыта. Хоhоон сүрүн системаларын ааттыахха сөп: метрическэй, силлабическай, силлабо-тоническай тактометрическай уонна көҥүл хоhоон (верлибр) системаларын. Оттон норуот хоhоонун системата хайа да омукка үгүс өрүттээх, уустук системанан көстөр.
Версификация диэн хоhоонун суруйар искусствоны уопсайынан эмиэ ааттыыллар. Оттон версификатор (хоhоонньут) диэн ардыгар поэт буолбатах, быраабылалары үөрэтэн эрэ хоhоону суруйарга дьарыктаммыт киhини намтатан этээччилэр.<|endoftext|>
Водевиль
Водевиль – кыра формалаах, үксүн биир оонньуулаах чэпчэки, көрдөөх-күлүүлээх театральнай пьеса.
Ардыгар ылланар ырыаларынан уонна үҥкүүлэринэн доҕуhуолланар. Нуучча сиригэр XIX үйэҕэ сайда сылдьыбыта, билигин хаалбыт форма. Водевиль холобурунан А.П. Чехов «Юбилей», «Кэргэн кэпсэтии» курдук көрдөөх пьесаларын ыйыахха сөп. Хас да водевиль Н.А. Некрасов суруйбута.
Саха литературатыгар водевильга чугастар: Н.Д. Неустроев «Тиэтэйбит» диэн пьесата уонна А.И. Софронов «Нууччатымсыйбыта». Мантан кэнникитэ ордук «фарс» диэн водевиль туспа сытыы көрүҥэр сөптүҥү.<|endoftext|>
Гротеск
Гротеск – литератураҕа уонна искусствоҕа бүтүннүүтүгэр туттуллар биир суол уус-уран ньыма (истиил). Киhини дуу, олох быhыытын-майгытын дуу соруйан олус түhэрэн, дьаабытык дарбатан күлүү-элэк гынан көрдөрүү. Икки утарыта харсар көстүүлэри, сатала суох сүөргүнү, ыпсыбаты ыпсаран, холбоммоту холбоон, фантастическайы – дьиҥнээх, баар суолу, трагическайы – комическайы, ынырыгы, алдьархайы – көрдөөҕү-күлүүлээҕи кытта уо.д.а. холбуу тута сылдьыы.
Арҕааҥҥы литератураҕа гротескнай (түhэриилээх, дарбатыылаах) стиль бөдөҥ представителлэринэн көстөллөр: Рабле (Францияҕа), Дж. Свифт (Англияҕа), Гофман (Германияҕа), Пиранделло (Италияҕа). Гротеск холобурун француз классига В.Гюго «Парижтааҕы ийэ таҥара собуора» диэн романыгар ынырык чиччик (Квазимодо) кэрэ кыыhы (Эсмиральда) кытта сэргэ ойууламмытыгар көрүөххэ сөп.
Нуучча классическай литературатыгар сатирическай гротеск Н.В. Гогольга «Мурун», М.Е. Салтыков-Щедриҥҥэ «Биир куорат историята» уо.д.а. бааллар. Советскай кэмҥэ В.Маяковскай хас да айымньытын бу стилинэн айбыта «Мунньаҕынан ииригирбиттэр», «Мистерия-буфф», «Кулахы», «Баанньык».
Саха литературатыгар гротеск сайда илик.<|endoftext|>
Диссонанс
Диссонанс биитэр Консонанс – бүтэй дорҕооннор дьүөрэлэhиилэригэр эрэ олоҕурбут, аhаҕас дорҕооннору болҕомтоҕо ылбат толорута суох рифма курдук көрүөххэ сөп.
Холобур, маннык син гармоническай варианнары: кэлбит – барбыт, турбут – көрбүт.<|endoftext|>
Түмүллүү (литэрэтиирэҕэ)
Түмүллүү эбэтэр "төрүт, хатыллыы, саҕыллыы" () – уус-уран литература айымньытыгар сюжет сайдыытын, холобур, драматическай күрэстэhии (конфлик) маҥнайгы төрүөтэ; саҕаланыы сылтаҕа буолбут событиелар маҥнайгы түмүллүүлэрэ.
Ол ордук араас быhылаан, утарсыы, тус-туспа интэриэс түмүллэн, хатыллан, драма оонньуута сюжетын сайдыыта күүрээннэнэн, тыҥаан, өрө көтөҥүллэн барар. Айымньы сүрүн күрэстэhиитэ быhаарыллыннаҕына, событиелар хатылыыллара, тыҥааhыннара намыраан, өhүллэн барар, ол өhүллүү (развязка) дэнэр.<|endoftext|>
Эпитет
Эпитет - тыл туоҕун-ханныгын көрдөрөр сыһыарыы тыл.  Тылга көннөрү эпитеттэр диэн бааллар итиэннэ тылы киэргэтэр эпитеттэр диэннэр бааллар. «Күөх халлаан» диэтэхпинэ  «күөх» тыл халлаан көннөрү дьүһүнүн көрдөрөр, оттон  «күдэн халлаан» диэтэххэ халлаан көннөрү дьүһүнүттэн ураты дириҥэтэн, кэҥэтэн, киэргэтэн көрдөрөр, онон итинник эпитети киэргэтэр эпитет диибит,  «көтөр кынаттаах» диэтэххэ  «көтөр» диэн тыл көннөрү эпитет буолар, оттон:
"Кылбаарар" кынаттаах
Кыталыктан ордук
"Тырымныыр" чыычааҕым
"Тыкаарар" далбарым
(Ойуунускай).
диэҥҥэ «кылбаарар, тыпымныыр, тыкаарар» диэннэр киэргэтэр эпитеттэр буолаллар.
"Толбонноох үүс тириитин"
"Туруору ыйаабыт дьуолкалаах" дойду эбит,
"Киргиллээх киис тириитин"
"Кэккэлии ыйаабыт кэрбэҥнээх" суол эбит.
(Норуот ырыата).
Саха норуотун ырыатыгар бүтүн этиилэр эпитет буолан турааччылар. Бу ырыаҕа «толбоноох үүс тириитин туруору ыйаабыт дьуолкалаах» диэн этии бүтүннүү «дойду» диэни киэргэтэр эпитет буолан турар.  «Киргиллээх киис тириитин кэккэлии ыйаабыт кэрбэннээх» диэн этии «суол» диэҥҥэ эпитет буолан турар. Бу ылбыт норуоппут ырыатыгар  «дойду»,  «суол» диэн тыллары араас түүлээҕинэн дьуолкалаан киэргэтэн көрдөрөллөр. Ити булдунан иитиллэн олорор олохтон төрүттэнэн тахсар.
Эпитет бэрт араас буолар. Сорох эпитет дьүһүнү-мөссүөнү, туоҕу-хайдаҕы аҕай-аҕайдык, мөлтөхтүк көрдөрөр, сорох эпитет күүскэ, эриэккэстик көрдөрөр.
Ичигэс салгыным
"Илигирии түһэн"
Испин-быарбын
Ититэн
Итирбитим
(Күндэ).
«Ичигэс» диэн эпитет тылы киэргэппэт, көннөрү салгын хайдаҕын көрдөрөргө турар, оттон «илигирии түһэн» диэн эпитет салгыны мэктиэтигэр хамсатан көрдөрөр, итинник эпитет күүстээх, эриэккэс эпитет диэн буолуохтаах.<|endoftext|>
Сытыырхатыы (литэрэтиирэҕэ)
Сытыырхатыы () — литэрэтиирэ ньымата. Бу тыл литэрэтиирэ үөрэҕэр, критикаҕа элбэхтик туттуллар. Холобур: «Суруйааччы сүрүн уобараhын сатирическай өттүнэн сытыырхаппыт» эбэтэр «Литературнай критиканы суруйуу уус-уран уонна идейнай таhымын үрдэтиигэ ордук сытыырхатыахха наада» дииллэр.<|endoftext|>
Идиллия
Идиллия – былыргы буколическай поэзия тыа, боростуой үлэhит дьон олохторун киэргэтэн көрдөрөр жанра. Айылҕа кэрэ көстүүлэрин, кыhалҕата суох, чэпчэки чуумпу олоҕу, айылҕа хоонньугар көҥүл көччүйүүнү, бириэмэни көргө-нарга атаарыыны туойар. Идиллия общество олоҕун уустук, кылаассабай утарсыыларын тумнар, ол иhин бу жанрынан үгэс курдук, консервативнай суруйааччылар туhаналлар. Кэнники улам сүтэн барбыта.<|endoftext|>
Идиома
Идиома – тыл уратыта. Атын омук тылыгар сирэйинэн сатаан тылбаастаммат сомоҕо домох этии. Оннуктар хайа баҕарар омукка элбэх буолаллар. Саха тылыгар холобурга манныктары аҕалыахха сөп: «хой баhы туойар», «оруо маhы ортотунан», «тимир тириитин кэппит», «үөhэ тэhиннэ», «ыт охсуох киhи суох», «бэрт киhи бэргэhэ сирэй, үтүө киhи үтүлүк сирэй». Ханнык да омук тыла төрүтүнэн идиоматическай майгыннаах. Ол иhин уус-уран тылбаас үрдүк искусствонан ааттанар. Идиоматическай этиилэртылга, уус-уран айымньыга национальнай кыраасканы (колориты) биэрэллэр. Ону атын тылга бэйэлэрин ураты өҥнөрүн-дьүhүннэрин сүтэрбэт курдук чаҕылхайдык тылбаастыыр уустук.<|endoftext|>
Изоколон
Изоколон – кэккэлэhэ этиилэргэ саҥа чаастарын параллельнайдык, пааралаан тэҥнээн туттар стилистическай форма. Холобур нуучча классическай поэзиятыгар:
Бары түүр уонна саха хоhооннорун тутуллара синтаксическай ритмическай параллелизм принцибэр төрүттэммит буоланнар, итинник изоколону поэзияҕа туттуу ордук тоҕоостоох, чаастатык түбэhэр. Норуот поэзиятыгар ол хас хардыы ахсын көстөр. Холобур, олоҥхоҕо:
Биитэр:
Таабырыҥҥа:
Өс хоhоонугар:<|endoftext|>
Поэтическэй троптар
Эпитет.
<poem>Кылбаарар кынаттаах
Кыталыктан ордук
Тырымныыр чыычааҕым
Тыкаарар далбарым
(Ойуунускай)</poem>
диэҥҥэ «кылбаарар, тыпымныыр, тыкаарар» диэннэр киэргэтэр эпитеттэр буолаллар.
<poem>Толбонноох үүс тириитин
Туруору ыйаабыт дьуолкалаах дойду эбит,
Киргиллээх киис тириитин
Кэккэлии ыйаабыт кэрбэҥнээх суол эбит.
(Норуот ырыата).</poem>
Саха норуотун ырыатыгар бүтүн этиилэр эпитет буолан турааччылар. Бу ырыаҕа «толбоноох үүс тириитин туруору ыйаабыт дьуолкалаах» диэн этии бүтүннүү «дойду» диэни киэргэтэр эпитет буолан турар. «Киргиллээх киис тириитин кэккэлии ыйаабыт кэрбэннээх» диэн этии «суол» диэҥҥэ эпитет буолан турар. Бу ылбыт норуоппут ырыатыгар «дойду», «суол» диэн тыллары араас түүлээҕинэн дьуолкалаан киэргэтэн көрдөрөллөр. Ити булдунан иитиллэн олорор олохтон төрүттэнэн тахсар.
Эпитет бэрт араас буолар. Сорох эпитет дьүһүнү-мөссүөнү, туоҕу-хайдаҕы аҕай-аҕайдык, мөлтөхтүк көрдөрөр, сорох эпитет күүскэ, эриэккэстик көрдөрөр.
<poem>Ичигэс салгыным
Илигирии түһэн
Испин-быарбын
Ититэн
Итирбитим
(Күндэ).</poem>
«Ичигэс» диэн эпитет тылы киэргэппэт, көннөрү салгын хайдаҕын көрдөрөргө турар, оттон «илигирии түһэн» диэн эпитет салгыны мэктиэтигэр хамсатан көрдөрөр, итинник эпитет күүстээх, эриэккэс эпитет диэн буолуохтаах.
Метафора.
Ийэ дойдубут
Уһун иэнигэр
Куба көтөр
Куорсуна.
Тэллэх
Тэлгэннэ
(Күндэ).
Бу ырыаҕа маҥнайгы хаар куба көтөр куорсуна тэллэх тэлгэммитигэр холонуллар, бу холобуртан хаар туох да аһара үчүгэй маҥан, сымнаҕас буола киэргэнэн көстөн тахсар, онон «куба көтөр куорсуна тэллэх тэлгэннэ» диэн тылы киэргэтэр метафора буолар.
Саха ырыатыгар-хоһоонугар метафора диэн бэрт хаадьаа эриэккэскэ баар буолар. Саха норуота үөрэҕирэ илик буолан, саха ырыатыгар-хоһоонугар саҥа куормалар, саҥа стиллэр, быһыылар-майгылар үөскүү иликтэр, онон туспа саҥа, кэрэ стили таһааран суруйар поэт диэн суох, онон саха ырыатыгар-хоһоонугар метафора аҕыйах.
Ас-үөл элбээн
Аан дойду айылҕатын
Сүмэтэ тохтон,
Сүрэх-быар сымнаан,
Ичигэс салгын иҥэрсийэн
(Күндэ).
Манна өҥ-тот буолбута, от-бурдук үүммүтэ, арыы, сүөгэй элбээбитэ аан дойду айылҕатын сүмэтигэр ууруллан, «сүмэтэ тохтор» диэн метафора буолбут уонна ичигэс, итии салгын биллэр-биллибэт салгыйарын туох эрэ кыыл дуу, сүөһү дуу саҥатыгар холоон, иҥэрсийэр дэниллибит — метафора буолан тахсыбыт.
Метонимия.
Оттон тугу эбит бэрт элбэҕи көрдөрөр тыллар оннуларыгар тугу эбит биири эрэ көрдөрөр тылынан эттэхпитинэ — ол синекдоха диэн буолар. Холобур: туоҕу эбит куорат иһигэр үгүс киһи биллэ диэх кэриэтэ, ону бүтүн куорат биллэ дэниллэр.
Уус-уран тылга тугу эбит бэйэтинэн көрдөрбөккө, дьиҥинэн эппэккэ тиэрэтинэн этэн күлүү оҥостуллар быһыы баар буолар, ол күлүү (ирония) диэн буолар. Холобур, ким эбит кимиэхэ эбит албыннатта5ына, онтон кэлэйэннэр «Аа, котоку, өйүн да!» — диэн күлэр буолаллар, биитэр ким эбит буойарын үрдүнэн, тугу да истибэккэ тосту-туора быһыыланар буоллаҕына, бэркиһээн, сөҕөн «Ээ, барахсан эмиэ даҕаны буолан» диэн күлүү оҥорон таһаараллар. Ити синекдоха уонна күлүү метонимиялыын биир маарыннаахтар, онон итилэр син метонимия буолаллар.
Омуннаан этии (Гипербола).
<poem>Алын өттүн аһара көрөн турдахха
Аҕыс арыы тиит саҕа араҕас мүһэлээх,
Түөрт түөстээх от курдук
Дьүөрэҥ үктэл туйахтаах,
Сиргэ тохтон сиэтиллэр сэттэ хаамыы уһуннаах
Синньигэс нэлээр сиэллээх,
Уон хаамыы уһуннаах
Суолга тохтон соһуллар уһун нуоҕай кутуруктаах,
Үс хаамыы
Үрүҥ дьүөссүн түүлээх,
Икки көйүллүбүт ойбон курдук,
Күөгэй баайан харахтаах
(Норуот ырыата).</poem>
Аты ити курдук сүрдүүллэр, омуннууллар. Итиннээҕэр ордук омуннар саха олоҥхотугар баар буолаллар.
Омуннаан этиилэр көннөрү кэпсэтэр кэпсэтиилэргэ эмиэ баар буолаллар. «Күнүкэм оҕотоо» дииллэр, киһиэхэ кини таптыыра төһө да куһаҕан буолтун иһин, күн буолан көстөр, «ити барбыта үйэ буолла»… дииллэр, өр буолбуту омуннаан, бүтүн үйэҕэ холоон таһаараллар, «Сүрэҕим-быарым ууллан тохторо буолла»…дииллэр, ити бииринэн буоллаҕына, омуннаан этии буолар, иккиһинэн буоллаҕына, метафора буолар.
Эгэлгэлээн этии.
<poem>Тыллаах-өстөөх дьырылыгыам,
Саҥалаах-иҥэлээх дьаралыгыам,
Күнү таһаарар күөрэгэйиэм
(Ө.Өлөксөй «Төрүү илигиттэн түҥнэри төлкөлөппүт»)</poem>
Ити курдук, эр ойоҕун эгэлгэлээн, араастаан ааттыыр. Бүтүн ырыа тухары «минньигэстэй биэбэккэйиэм», «көмүстээхий доҕоччугуом», «сыспардыыра сыллыыйыам» диэн иһэр.
Саха норуотун ырыаһыта уонна сорох олорор олохтон тэйэ олус форманы тутуһар поэт ыллыыр ырыатыгар ис-быар санаата аҕыйах, дириҥ өйө суох, түгэҕэ суох буолар, онон хоһоон эрэ таҕыстаҕын диэн хоһуйаллар, истэргэ эрэ үчүгэй буоллун диэн буолар. Оннукка эгэлгэлээн этии олус хойдор, оччоҕо тугу да көрдөрбөт хоһооҥҥо эрэ холбоспут тыл доҕуһуоллара тыллар, этии доҕуһуоллара этиилэр буолаллар.
Тэҥнээн көрдөрүү (сравнение).
<poem>Аҕыс күннүк сиринэн
Анды кус уоһаҕын курдук,
Араҕас илгэ аҕараадатын
Арыйа көрөн тиийдэххэ,
Үс күннүк сиринэн
Үөр кус уоһаҕын курдук,
Үрүҥ күүгэн күрдьүгүн
Күөйэ көрөн турдахха
(Норуот ырыата).</poem>
Бу көрбүт ырыабытыгар «араҕас илгэ аҕараада», «анды кус уоһаҕар» тэҥнээн көрдөрүллүбүт, «үрүҥ күүгэн күрдьүк» «үөр кус уоһаҕар» тэҥнэниллибит.
Ой хара тыам,
Сиэллээх сылгы
Сиэллээх кутуругун курдук,
Ситэн намылыйбыт
Күөх солко курдук
Күөгэйэ оонньуур.
Мотуок сап
Мотуоктаммытын курдук
Мунньуллан турар
Мутукчалаах эбит
(Күндэ).</poem>
Манна сэбирдэҕэ-симэҕэ ситэн турар ой хара тыа сиэллээх сылгы сиэллээх кутуругар тэҥнэнэр, чэлгийэ көҕөрөн турара күөх солкоҕо холонор, мутукча мотуоктаммыт мотуок сапка холонор.
Тэҥнээн көрдөрөр тыллар төрүт тыллары кытта «курдук», «саҕа» эҥин биитэр «доҕуйа көрөбүн», «атылыытык ааҕабын» эҥин диэн тылларынан ситимнэһэллэр
Аллегория.
Сахаҕа таабырыннар, үгэлэр баар буолаллар. «Муора кыыһа буор дьиэлээх, кыыһа таас дьиэлээх, Байаҕантай кыыһа мас дьиэлээх» (таабырын: хараҥаччы, чаччыгыныар, кукаакы). Бу таабырыҥҥа: хараҥаччы — буор дьиэлээх муора кыыһа, чаччыгыныар — таас дьиэлээх кыыһа, кукаакы — мас дьиэлээх Байаҕантай кыыһа буолбут. Өйө-төйө суох, акаары киһи аҥардас харытын күүһүнэн киһиргиирин үгэргээн «оҕус күүстээх да, хотоҥҥо сытар, эһэ уордаах да, арҕахха сытар» дииллэр. Итилэр бары аллегория буолаллар. Кут-Аһыйап «Сахсырҕалаах таракаан» диэн дьоннору үгэргээн суруйбут үгэтиттэн аллегориятыттан ылан көрүөҕүҥ.
<poem>Саахарымса иһиккэ
Саахар ас баарын
Баҕата ханыар,
Маҕалайа туруор диэри
Салаан-салаан
… баран,
Саахарымса сахсырҕа
Сааҕынаан саҥаран
Сарапаччыйан иһэн,
Киһи көрбөт сиригэр
Кэтэҕэриин долбуурга
Кытыйа иһигэр киирэн,
Кирээһи кирэ турар
Таракаан үөн
Табаарыһын көрөн баран,
Күтүр үлүгэрдик
Күргүйдээн барда.
Манна сахсырҕа икки: таракаан иккинэн дьоннор үгэргэнэллэр.</poem><|endoftext|>
Композиция
Айымньы тутула (композиция) – айымньы тус-туспа кэрчиктэринн бэйэ-бэйэлэригэр дьүөрэлээн сатабыллаахтык ыпсарыы, кэпсэнэр чахчылар таба наарданыылара – сүрүн уус-уран ньымалартан биирдэстэрэ.
Айымньы туох да сылбарҕаhа суох гына, барыта биир эт-хаан кэриэтэ сомоҕотук, ньыгыллык холбонон оҥоhуллуохтаах. Оннук уурбут-туппут курдук ыпсарыллыбатах айымньы тутула сатаҕай, ыhыллаҕас буолар.<|endoftext|>
Лаконизм
Лаконизм, кылгас – аҕыйах тылынан, кылгастык санааны этии; кэмчи уус-уран средствонан уобараhы, быhыыны-майгыны, олох хартыынатын ойуулааhын – «үгүс тыл сымсах, аҕыйах тыл минньигэс» диэн өс хоhооно этэринии.<|endoftext|>
Кытыылаах сон
Кытыылаах сон — дьахтар кэтэр үчүгэй көстүүлээх мааны соно, тус-туспа дьүһүннээх сукунаттан тиктэллэрэ.
Быһыыта кыһыҥҥы бууктаах coҥҥо маарынныыр (түүлээх иһэ суох). Taҥac биэтэстээх, кэннинэн тыыраҕастаах, улахан дьогдьуурдаах, бэлэнньигэ кыараҕаc буолар. Оҕуруонан, симэҕинэн киэргэтэллэр.
былыргы сахалар соннорун көрүҥнэрэ<|endoftext|>
Таҥалайдаах сон
"Таҥалайдаах сон." Сүрэхтэнии иннинэ саха дьахтара таҥалайдаах сон диэн таҥастааҕа. Таҥалайдаах сон сиэҕэ, саҕата суох, олортоххо туруору олоро сылдьар дороххой симэхтээх, оһуордаах буолар yhy диэн Сэһэн Боло суруйбута баар. Сэһэн Иванонич атын биллэриитинэн, кэдьиҥэ таҥалай диэн оһуордаах уһун сон эмиэ баара. Кэдьиҥэ таҥалай ойуулаах сон көхсө, икки эҥэрин иннэ моҕотой дьураатын курдук ойуулуу тигиллэрэ. Сүрэхтэнии нннннэ кэдьиҥэ таҥалайдаах сон эрдээх дьахтар булгуччу кэтиэхтээх таҥаһа этэ. Ити өйдөбүлүнэн, кэдьиҥэ таҥалай ритуальнай аналлаах эбит. '"былыргы сахалар соннорун көрүҥнэрэ"<|endoftext|>
Дьахтар хотойдоох сон
"Дьахтар хотойдоох сон". Бу, фольклору билээччилэр этэллэринэн, саамай былыргы сон. Сону араас түүлээҕинэн, сарыынан киэргэтэллэр эбит. Эҥэригэр түүлээхтэн хотойу быһан тикпиттэр. Сахалар атын да оҥоһуктарыгар хотой ойуутун тигэллэр эбит. Ити кинилэр хотойу ытыктыылларын көстүүтэ буолар.былыргы сахалар соннорун көрүҥнэрэ<|endoftext|>
Мааныга кэтэр кытыылаах сон
Мааныга кэтэр кытыылаах сон. Бу сон кытыылаах соннооҕор чаҕылхай күөх, кыһыл, хара дьуһуннээх сукунаттан тигиллэр. Taҥac биэтэстээх, сиэҕэ дьогдьуурдаах, кэнниттэн тыыраҕастаах ойоҕоһугаp бүтэ киллэриилээх, сон тэллэҕэ киэҥ, саҕата улахан, тиэрэ түһэр. Сарыыга оҕуруолаан, симэхтээн тигэллэр.
былыргы сахалар соннорун көрүҥнэрэ<|endoftext|>
Сайыҥҥы солко сон
Сайыҥҥы солко сон — суугунас солко тастаах, таҥас биэтэстээх, оноолоох, дьогдьуурдаах, хара баархат саҕалаах уһун сон. Маннык сону оҕуруолаабаттар, симэхтээбэттэр. Киэргэлэ диэн улахан дьогдьуура, оноолоро, хара саҕата. Манных сону хаарыс таҥастан эмиэ тигэллэр.былыргы сахалар соннорун көрүҥнэрэ<|endoftext|>
Холто сон
Холто сон - дьадаҥы дьон кэтэр кылгас соно. Тарбыйах, кулун тириититтэн түүтүн тас өттүгэр гына тигэллэрэ. Тимэх оннугар тирбэҕэ быаны туһаналлара.
Сукунаттан, баархаттан, бэйбириэттэн түүлээх истээх сону тиктэллэрэ. Баай дьон соно күндү түүлээх, дьадаҥы соно куобах тириитэ истээх буолара.
Баай өттүлэрэ итини таһынан бөрө, бэдэр тириитинэн саҕынньах тиктэллэрэ, дьадаҥы өттө [[ыт[[, [[кулун]] тириитин таҥнара.
Эбии маны көр.
[[Сон
Быһаарыылар.
[[Категория:Таҥас-сап]]<|endoftext|>
Ырбаахы
Ырбаахы. Үөрэхтээхтэр суруйалларынан, XVIII уйэтээҕи хаһыыларга көстүбүт дьахтар ырбаахыта сарыынан тигиллэр эбит. XIX үйэ бастакы чиэппэриттэн дьахтар уонна эр киһи ырбаахыта өрбөхтөн тигиллэр буолбут. Ол бириэмэҕэ ырбаахы тас таҥас быһыытынан туттуллара.<|endoftext|>
Дьабака
Дьабака — түүлээх буодьулаах (кытыылаах), xopoҕop төбөлөөх, чанчыга сиигэ суох ургулдьу түһэр кулгаахтаах былыргы дьахтар бэргэһэтэ.
Дьабака бэргэһэ иннэ киис биитэр тииҥ кутуруга буодьулааҕа. Кэннин үрүт өттүн «кэтэҕэ» диэн, алын өттүн «үрүҥэ» диэн ааттыыллара, ол эбэтэр үксүн бэдэр хадьааһыннаах буолааччы. Оройо кыһыл эбэтэр хара сукуна чопчуурдаах. Copoҕop ону кыһыл биитэр от күөҕэ сукунаны кыһыл эбэтэр хара саһыл тыстарын, тыҥырахтарын кытары аттараллара, биир өҥнөөх сукунаны барчаны кытта дьүөрэлээн эмиэ тигэллэрэ. Араас дьикти биисэринэн, xopyoҥкa оҕуруонан биитэр үрүҥ көмүс сабынан оһуордаммыт чопчуурдаах дьабака көрүөхтэн кэрэ буолааччы. Ohyop ойуутун, хортуонтан эбэтэр хас эмэ хос тутуллубут кумааҕыттан быһан баран, бэргэһэ тас өттүгэр сыһыары туталлара, ол үрдүнэн үрүҥ көмүс сабы суурдэллэрэ уонна иһиттэн сабынан тигэн иҥиннэрэллэрэ. Дьабака бэргэһэ XIX үйэҕэ ордук дэлэйэ сылдьыбыт.
Эбии маны көр.
Саха бэргэһэтин көрүҥнэрэ<|endoftext|>
Чомпой
"Чомпой бэргэһэ". Чанчыгынан биир күрүс кулгаахтаах, xopoҕop төбөлөөх эр киһи бэргэһэтэ. Чомпойу сарыынан уонна суппуунунан тигэллэрэ. Сукуна эбэтэр бэйбириэт буодьулууллара. Кыһыҥҥы чомпой түүлээх истээх буолара. Чомпой, дьабака курдук быһыылаах буолан баран, чоп-чуура, туоһахтата, араас ойуута-oһyopa суох судургу оноһуулааҕа.саха таҥаһа<|endoftext|>
Дьоробуоҥка бэргэһэ
Дьоробуоҥка бэргэһэ - күһүн, саас кэтэргэ күндү түүлээхтэн тигиллибит төгүрүк, кулгааҕа суох истээх бэргэһэ.
Сорох бэргэһэни арыый xopoҕop гынан тигэн кэтэллэр.
саха бэргэһэтин көрүҥнэрэ<|endoftext|>
Дьахтар солко ырбаахыта
Дьахтар солко ырбаахыта - толбоннуран көстөр икки дьүһүннээх, халадаайдаах, дьогдьуурдаах, сиэҕэ кэтит coҕyc бэлэнньиктээх, синньигэс coҕyc саҕалаах буолара.
Суугунас солко (торҕо) ырбаахы саха дьахтара кэргэн тахсан сүктэригэр, ыһыахха кэтэр мааны таҥаһа этэ. Бу солко ырбаахылара Танас дьүһүнүгэр дьүөрэлээн куруһубаҕа оҕуруонан киэргэтиллэиригэр тэллэҕин бүүрүгүн иһинэн кэтит таҥаһы буохаламныы тигэн ырбаахыны бөҕөргөтөллөрө.
Былыргы сахалар ырбаахыларын көрүҥнэрэ<|endoftext|>
Эр киһи иҥээһиннээх ырбаахыта
Эр киһи иҥээһиннээх ырбаахыта. Эр дьон халадаайа суох ырбаахыларын иҥээһиннэрэ быһаччы саҕатыгар тигиллэрэ. Маннык ырбаахы киэҥ-куоҥ буолара. Баайдар солко таҥастан, дьадаҥы өттө дабаттан, сиидэстэн кылгас халадаайдаах ырбаахыны кэтэллэрэ. Кэнники кэмҥэ судургу, халадаайа суох, эттэригэр сөп киэҥнээх ырбаахылары тигэр буолбуттара. Маны таһынан куйааска, улэҕэ кырдьаҕастар маҥан бээс таҥаһы кэтэллэрэ. Маҥан таҥас күн уотун тэйитэрэ, сөрүүнэ бэрдэ.
Эбии маны көр.
Былыргы сахалар ырбаахыларын көрүҥнэрэ<|endoftext|>
Атын таҥаһынан тигиллибит ырбаахы
"Атын таҥаһынан тигиллибит ырбаахы". Куруутун кэтэргэ анаан дабанан, сиидэһинэн, сарапыыҥканан, сатыынынан соччо уһуна суох ырбаахы тиктэн кэтэллэрэ, сөрүүн, чэпчэки, киһи этигэр сыстыбат. Маннык ырбаахы халадаайдаах, бэлэнньигэ тэллэрээттээх да буолуон сөп. Ырбаахы быһыытын тупсаран, киэргэтэн иҥээһинин, халадаайын, сиэбин араас быһыылаан тигэллэрэ.
Халадаай көнө, синньигэс coҕyc, ардыгар кэтит, сороҕор араас быһыылаах буолар. Халадаайа уһун буоллаҕына, хас да сиринэн бүк тутан кэрэниис курдук гынар эмиэ сөп, ол ырбаахыны ордук тупсарар.
Былыргы сахалар ырбаахыларын көрүҥнэрэ<|endoftext|>
Эр киһи түнэ этэрбэһэ
"Эр киһи түнэ этэрбэһэ". Маннык этэрбэһи 1939 с. Орджоникидзевскай оройуонун Өктөмүттэн булбуттара. 1662-1703 сылларга олорон ааспыт Маһары Безеков кинээс Taҥaһa дииллэр. Xapaҥa кугас дьүһүннээх, хара кыбытыылаах умнастаах, тумса суох, быалаах. Үрдүгэ тобугар тиийбэт. Кэрдиистии быһыллыбыт синньигэс быалаах.
Эбии маны көр.
Атах таҥаһын көрүҥнэрэ<|endoftext|>
Эр киһи сарыы этэрбэһэ
Эр киһи сарыы этэрбэһэ Кинээс атаҕын туһунан суулаан уурбуттар. Тобугар тиийэ үрдүктээх. Этэрбэс төбөтүн, онтон салгыытын ohугар диэри кылгас гына хара уонна apaҕac сабынан оһуордаабыттар, төгүрүк быһыылаах дьөлүтэ быһыылары оҥорон, ол анныгар күөх таҥаһы саба тутан ойуу-дьарҕаа түһэрэн киэргэппиттэр. Маннык этэрбэһи араастаан киэргэтэллэр. Кэтит coҕyc сарыылыыллар.
Эбии маны көр.
Атах таҥаһын көрүҥнэрэ<|endoftext|>
Саары этэрбэс
"Саары этэрбэс". Бу биһиги кэммитигэр тиийэ кэтэ сылдьыбыт таҥастара. Ынах тириититтэн хара гына дьүһүннээн оҥороллор. Умнастыыллар, тумустууллар, хара таҥас кыбытыылаан, кэтит күөх өҥнөөх баархатынан билэлииллэр, бирээскэлииллэр. Урукку түнэ, сарыы этэрбэстэрдээҕэр oһo кыараҕас, сайын кэтэргэ аналлаах. Атах таҥаһын көрүҥнэрэ<|endoftext|>
Уһун остоох этэрбэс
"Уһун остоох этэрбэс". Таба тыһыттан, түнэттэн, килээҥкилэммит ынах тириититтэн тигэллэр. Таба тыһынан, түнэнэн, үгэс курдук, кыһыҥҥы этэрбэһи тигэллэр. Ол эр киһи буутун ортотугар диэри уһуннаах, тобуктарын харыстыыр буолар. Килээҥкилэммит ынах тириитэ этэрбэһи саас, күһүн ууга-хаарга кэтэргэ анаан тиктэллэр. Эмиэ уһун остоох буолар, төбөтө, тумса суох, ол оннугар төбөтүн кыратык ачаахтыы ойо быһан баран хам тигэллэр. Оччоҕо этэрбэс төбөтө атаҕы баттаабат. Атах таҥаһын көрүҥнэрэ<|endoftext|>
Дьахтар сарыы этэрбэһэ
Төбөтө, оһун илин өттө бүтүннүүтэ сабынан оһуордаах. Төбөтүн мандара сүрэхтиҥи быһыылаах, оһун ойуута от-мас лабааларыгар маарынныыр. Маннык этэрбэһи мааныга кэтэллэр.<|endoftext|>
Дьахтар саары этэрбэһэ
Дьахтар саары этэрбэһэ — хап-хара дьүһүннээх этэрбэс. Тумса, умнаhа кыһыл сукуна кыбытыылаах. Үc тус-туһунан өҥнөөх таҥаһынан аттарыллыбыт билэлээх. Этэрбэс быата уп-уһун. Ол быаны былыргы дьахталлар сотолорун батыһыннара үрдүк гына эрийэн бааналлар. Ол туһугар эмиэ кэрэ көстүүлээх туспа киэргэл буолара. Бу этэрбэһи кэтэ сылдьыбыт дьахтар кээнчэтэ эмиэ оһуордаах, ойуулаах умнастаах, билэлээх.
Саары этэрбэһи cүөһү тириитин хараҥа гына кырааскалаан, мааныга кэтэргэ анаан тиктэллэрэ. Онтукалара киэҥ остоох, тумса, умнаһа кыһыл сукуна кыбытыылаах, билэтэ кэтит кыһыл сукуна хаймыылаах. Ол ортотугар үс муннуктуу, төгүрүк быһыылаах симэхтэрдээх. Оҕуруонан киэргэтиллибит. Быата суох<|endoftext|>
Тириинэн тигиллибит саары этэрбэс
"Тириинэн тигиллибит саары этэрбэс". Тумса, умнаһа кыһыл сукуна кыбытыылаах. Билэтэ кэтит coҕyc, түөрт тус-туһунан өҥнөөх сукунанан саахыматтыы аттарыллар. Быатын оннугар алтан бирээскилээх. Тумсун халыҥ ынах тириитинэн хайа анньан тикпиттэр. Кээнчэтэ сукуна, кэтит билэлээн тигиллибит. Умнаһын, уллуҥун сииктэринэн араас өҥнөөх сабынан оһуордаммыта көрөргө олус тупсаҕай. Атах таҥаһын көрүҥнэрэ<|endoftext|>
Сайыҥҥы атах таҥаһа
"Сайыҥҥы атах maҥaha". Биһиги кэммитигэр тиийэ сахалар сарыыттан сайын кэтэр түүппүлэ тиктэллэрэ. Онтукаларын өҥнөөх сабынан кэрэтик оһуордууллара. Чэпчэкитэ, бөҕөтө туох да дьоһун буолара. Атах таҥаһын көрүҥнэрэ<|endoftext|>
Сулбурутуу ыстаан
"Сулбурутуу ыстаан". Былыргылар ыстааннара тыраҕаһа, тимэҕэ суох тирбэҕэ быанан иҥиннэриллэр эбит. Ол иһин сулбурутуу ыстаан диэн ааттаныллара үһү, Дьиэҕэ, улэҕэ кэтэр ыстааннарын сарыынан, cүөһү тириитинэн тигэллэрэ. Мааныга кэтэр ыстаан бэйбэриэт буолара. Бөҕөргөтөөрү, ыстааннарын ьҥыырга олорор өттүн 25 см кэриҥэ кэтиттээх сарыынан сирийэллэрэ үһү. Ыстаан биир сиэптээх буолар эбит, онтуката ыстаан тас өртүгэр, аллара, тобуктарын эрэ үөһэ буолара yhy.Былыргы сахалар ыстааннарын көрүҥнэрэ<|endoftext|>
Тypaҕac ыстаан
Typaҕac ыстаан — киһи иннин уонна кэннин эрэ сабар сарыынан эбэтэр түнэнэн тигиллэр билиҥҥи туруусук курдук кылгас ыстаан.
Сутуруону иҥиннэрэргэ аналлаах аллараа өттүнэн алтан тиэрбэстэрдээх буолара.
Былыргы сахалар ыстааннарын көрүҥнэрэ<|endoftext|>
Тыс үтүлүк
Тыс үтүлүк — Таба, ыт, бөрө тириитинэн, тыһынан, кыахтаах өртө күндү түүлээх тыһынан (саһыл, бэдэр) тиктэллэрэ. Түүлээх истииллэрэ, таһа эмиэ түүлээх буолара. Ытыһын сарыы оҥороллоро. Манных үтүлүк ытыһын эрбэҕин кытта холбуу быһаллара. Эр дьон тыс үтүлүктэрэ уостаах (аһаҕастаах) буолар. Эрбэҕин төрдүнэн, ытыһынан аһаҕастара таҥаһынан сабыллар. Ол көлөнү баайарга, үлэлииргэ табыгастаах.
Дьахтарга, оҕоҕо саһыл, куобах атаҕын сүлэн, таҥас ытыстаан тигэллэр, истииллэр, наһаа ичигэс, чэпчэки буолар.
Үтүлүк көрүҥнэрэ<|endoftext|>
Эр кuhu түнэ уонна сарыы үтүлүгэ
"Эр кuhu түнэ уонна сарыы үтүлүгэ". Түнэ чараас өттүттэн тигиллибит үтүлүгү истииллэр, ол улэлииргэ ньымса, бөҕө буолар. Сарыы үтүлүгү кыһын кэтэргэ анаан түүлээх истииллэрэ. Маннык үтүлүк ханнык да киэргэлгэ наадыйбат.
Эбии маны көр.
Үтүлүк көрүҥнэрэ<|endoftext|>
Дьахтар сарыы үтүлүгэ
Сарыыттан уостаан, ойуулаан-мандардаан тиктэллэрэ. Үтүлүк көхсө, эрбэҕэ, билэтэ солко сабынан oһуорданар, күндү мөһүүрэнэн киэргэтиллэр. Оһуордарын үс тус-туһунан сиигинэн тигэллэр. Куобах тириитэ истииллэр, онон кыһыҥҥы тымныыга хотторбот.
Сайын кэтэргэ анаан чараас сымнаҕас сарыыттан тарбах үтүлүк тиктэллэр. Билэлииллэр, оһуордууллар. Oһyop тарбахтар икки ардыларынааҕы киллэһиккэ, үтүлүк көхсүгэр, copoҕop тарбахтарын батыһыннара, билэтигэр эмиэ түһэриллэр. Эр киһиэхэ тарбах үтүлүгүн эмиэ тигээччилэр, ол oһyopa суох буолар
Эбии маны көр.
Үтүлүк көрүҥнэрэ<|endoftext|>
Суккун уонна сукуна үтүлүк
"Суккун уонна сукуна үтүлүк". Кыһын кэтэргэ анаан истээн эмиэ тиктэллэр. Дьахтар үтүлүгүн быһыыта уратылаах буолар: ытыһын көхсүтүнээҕэр арыый синньигэс гыналлар, эрбэҕин оҥооһунa сүрэххэ маарынныыр, синньигэс. Эрбэҕин сиигэ тас өртүгэр эрбэх оҥооһунун чорбойбутугар сөп гына быһыллар. Утулук көхсугэр сурэхтиҥи эбэтэр көҕүөр ойууну түһэрэллэр. Кугас, apaҕac, күөх саптарынан таҥалайдыы, ураһалыы, иилэҕэс сииктэринэн оһуордууллар, үтүлүк билэтэ оһуордаах, буобура түүтэ хаймыылаах буолар.
Былыргы сукуна үтүлүк төбөтө синньигэс, сон сиэҕин диэки өттө киэҥ, таллаҕар. Ол үтүлүк сон сиэҕин кытта харсыбатыгар аналлаах.
Үтүлүк көрүҥнэрэ<|endoftext|>
Шамаев Дмитрий Филиппович (Аччыгый Миитэрэй)
Шамаев Дмитрий Филиппович, Аччыгый Миитэрэй (1912—1990) — Бүлүү улууһун Лөкөчөөн нэһилиэгин олохтооҕо, Иккис Аан дойду сэриитин кыттыылааҕа, Албан Аат уордьан III истиэпэннээх кавалера.<|endoftext|>
Бүлүүдэ макароник
Макаронник – мокоруонтан оҥоһуллубут бүлүүдэ. Ууга буспут мокоруонтан оҥоһуллубут запеканка, үксүн сыырдах, сибиэhэй сымыыттаах буолар. Эбии араас бородуукталар кутуллуохтарын сөп: тэллэй, томат, эриллибит эт, иэдьэгэй уо.д.а. Макаронник гарнир, сүрүн ас буолуон сөп (эттээх, балыктаах, кууруссалаах эбэтэр оҕуруот астаах) эбэтэр минньигэс бүлүүдэ (иэдьэгэйдэх уонна барыанньалах).
Запеканкаҕа анаммыт мокоруону кыра ууга буhараллар - биир килограмм мокоруонҥа 2-3 лиитирэ уу кутуллар
Мокоруон оннугар вермишель эбитэр лапса буолуон сөп.<|endoftext|>
Ньаамырҕааһын
Ньаамырҕааһын диэн тылы араастаан сымнатан, уларытан саҥарыы ааттанар. “Нь” дорҕоон тылы сымнатан, ньаамырҕаан саҥарыыны үөскэтэр. Саҥа саҥаран эрэр кыра оҕо сатаан саҥарбакка ньаамырҕаан саҥарара ордук минньигэстик иһиллэр.
“Нь” дорҕоон саҥарыыны сымнатарга, истээччини албынныы сатыырга аналлаахтык элбэхтик туттуллар. Албынныырга анаан туттуллар кэһии биэрии аата манньа диэн тыл сахаларга баар.
“Ньаамырҕаама” диэн эмиэ араастаан саҥаран, тылы уларытан, сымнатан албынныы, үчүгэй буола сатааһыны бэлиэтээн, саха көрсүө, сэмэй, үлэһит дьоно сөбүлээбэттэрин биллэрэн этэллэр. Ньаамырҕаан саҥарыыттан ким эрэ албыҥҥа киллэрэн эрэрэ биллэр, чопчу быһаарыллар.
М.Алексеев - Дапсы сорох тылларбытын “нь” дорҕоонноон ньаамырҕаан саҥарыыга киллэрэ сатыыра, биир эмэ киһи итинник саҥарарыттан бары дьоҥҥо тарҕата сатааһын улахан сыыһа. Саха тылын төрүт дорҕооннорун алдьатыы буолар.
Дапсы этэринэн ийэ диэн саха омук буолары быһаарар төрүт тылы ньаамырҕаан саҥаран уларыта сатаабыта, бэйэтэ оҥорбут тылдьытыгар киллэрбитэ ыраатта. Кини этэринэн ийэ диэн тыл аны “иньэ” диэн буоллаҕына табыллар, кини оннук ньаамырҕаан саҥарар үһү, ону бары сахалар үтүктүөхтээх үһүбүт. (1,123).
Тыл үөрэхтээхтэрэ айыы диэн икки өрүттээх өйдөбүллээх киһи үчүгэй даҕаны, куһаҕан даҕаны саҥаны айыыны оҥорорун биллэрэр сүрүн тылы “аньыы” диэн сахаларга суох, албынныыр тылы булан уларытар, икки аҥы арааран, икки бастаах киһини оҥорор санаалаахтар. Оҥорор, тутар, бэйэлэрэ үлэлиир дьон айыы диэн тыл уратыларын билэллэриттэн бу албыҥҥа киирэн биэрбэттэр.
Суруйааччы Н.Е.Винокуров – Урсун И.Каженкин “Албыннаама” диэн ыстатыйатыгар эппиэттииригэр “нь” дорҕоону туһаныытын маннык быһаарар, сахалыы өй-санаа уратытын, киһи үчүгэйи эбэтэр куһаҕаны оҥорон кэбиһэрин букатын билбэтин биллэрэр:
Мин санаабар, автор «айыы» уонна «аньыы» (грех) диэн тыллар тустарынан этиитэ аһара барыылаах курдук. Дьон ити тыллары араарар уонна тус-туспатык суруйар да эбит буоллахтарына, итиннэ улахан алдьархай суох. Айыы сирэ, дьоно диэн сырдык өйдөбүлтэн аньыы (грех, баҕар христианскай тардыылаах да буоллун) утары суолталаах өйдөбүлү атыннык саҥарар уонна суруйар куһаҕана суох буолуо этэ. Дьиҥэр итиннэ, быһыыта айаҕынан саҥарыллар «й» дорҕоон (билигин саха алфабитыгар суох, урут латыынныы эрдэҕинэ баара, j диэн уратытык бэлиэтэнэрэ) «буруйдаах» быһыылаах. Ити дорҕоон билиҥҥи «й» уонна «нь» икки ардынан саҥарыллара. Оччоҕо тыл үөрэҕин быһыытынан эттэххэ, «й» дорҕоон сорох ардыгар «нь»-нан солбуллара оннук соһуччута суох. Биир бэйэм хоһооммор айыыны аньыыттан араарарга биирин айыы, иккиһин аньыы диэн суруйабын, чуолкайдыыбын, чопчулуубун. Билиҥҥи орфографияҕа ити киирбэтэҕин да иһин, араарар, тылы бутуйбат, онон суолталарын дьэҥкэрдэр ордук дии саныыбын. (2).
Сахалыы өйү-санааны үөскэтэр, хамсыырын, уларыйарын биллэрэр дорҕоон “й” дорҕоон эрэ буолар. Бу “й” дорҕоон өйү-санааны быһаарар ай уонна өй диэн тылларбытын үөскэтэр. (3,7). “Й” дорҕооно суох тыллар өйгө-санааҕа дьайыылара кыра.
Саҥарар тылы дьон бэйэлэрэ оҥороллор. Сэбиэскэй былаас кэмигэр аһара элбээн хаалбыт тыл үөрэхтээхтэрэ, суруйааччылар ону-маны, саҥаны айбыта буола сатааннар саха тылыгар буортуну, куһаҕаны оҥорор буоллулар, араастаан ньаамырҕаан саҥаран саха дьонун албынныыллар.
Өй-санаа саҥарыыттан үөскүүр уратытын арааран билэн учуонай Попов Б.Н. маннык суруйан сэрэтэр: “Саҥарар куолаһын уларытан сыыбырҕаан, ньаамырҕаан саҥарааччыттан сэрэн. Бэйэҥ хаһан да инньэ гыныма: албын-түөкэй дьон үгэстэрэ”. (4,90).
Омугу үлэһиттэр эрэ сайыннаралларын сахалар билэллэр. Хас да омук тылын билэр, сайдан иһэр саха омукка тыл үөрэхтээхтэрэ туһалара суох, араастаан ньаамырҕаан саҥаран албынныы сатыыллара элбээтэ. Саха дьоно үлэлээн-хамсаан, тутан, оҥорон туһаны аҕалбат, үлэттэн ыраах тэйбит, аһара элбээн хаалбыт тыл үөрэхтээхтэрэ албынныы сатыылларыгар киирэн биэрбэттэр.
Туһаныллыбыт литература..
1. Дапсы. Саха тылын үйэлээх үгэһин тылдьыта. – Дьокуускай: Бичик, 2005. – 272 с.
2. “Саха сирэ. Эдэр саас”, 15.07.2009.
3. Каженкин И.И. Дорҕооннор өйгө-санааҕа дьайыылара. – Дьокуускай: ГБУ РС(Я) “Бизнес-инкубатор”, 2013. – 108 с.
4. Попов Б.Н. Киһи киһиэхэ сыһыана. – Дьокуускай: Бичик, 2009. – 96 с.<|endoftext|>
Күөх дьуот
Күөх дьуот туьата
Сындалҕаннаах уhун тымныы кыhын доруобай да киhини сылатар, айгыратар. Сааhыары витамин да тиийбэт, дьуот саппааhа да аҕыйыыр. Кyн аайы киhиэхэ 300 мг дьуот наада. Муораттан ыраах континеннарга барыларыгар айылҕаҕа: почваҕа, ууга, уунээйигэ дьуот тиийбэт. Инньэ гынан сирбит аhа, атын да ас барыта дьуота кэмчи. Россия дьоно былыргыттан дьуотунан хайдах организмы хааччыйары толкуйдууллара.
Арыллыыта.
Күөх дьуоту дэгиттэр уорэппит, туhатын бэйэтигэр дакаастаабыт учуонайынан (Санкт – Петербург) В.Д.Мохнач буолар. Аҕа дойду сэриитин саҕана куускэ дизентериялаан ыалдьыбытын Мохнач күөх дьуотунан эмтэммит. Сэрии кэнниттэн кини коҕулээhининэн күөх дьуотунан дизентерияны, колиты уонна энтероколиты эмтээhини киэҥник туттубуттар. Биэс күн иհигэр күүскэ да ыалдьыбыттар үтүөрэргэ барбыттар.
Тутулуга.
Күөх дьуот диэн дьуоту крахмалы кытта холбоհуга ааттанар. Крахмал баарын биэргэ дьуот тест буоларын киհи үксэ билэр. Спиртовой дьуот токсичнай юуолан ууга да суурайан иհэр кутталлаах. Дьуот крахмалы кытта холбостоҕуна токсичноհа сүтэр. Организмҥа киирэн крахмала буհар, йоа босхолонон тироксин гормон састаабыгар киирэн туհалаабытынан барар. Эттиктэр атастаհыыларыгар кыттан энергияны таհаарар, хаан үөскээհинэ тупсар, өй уонна нервнэй система үчүгэйдик үлэлиир, иммунитет улаатан киհи рак ыарыытыгар уонна араас вируснай, бактериальнай инфекцияҕа ылларбат.
Күөх дьуоту бэйэ оҥоруута.
Күөх дьуоту хайдах бэлэмиэххэ сөбүй? 200 мл оргуйбут сылаас ууга 1 чайнай ньуоска томточчу хортуоппуй крахмалын суурайаллар. Онтон 1ч. нь. Саахары уонна аҕыйах кристалл лимоннай кислотаны булкуйан суурайаллар. Онтон 150 – 200 мл оргуйбут ити ууга кутан булкуйаллар. Кисель үөскүүр, сойбутун кэннэ 1 кыра ньуоска аптека 5% спиртовой дьуотун куталлар. Күөх дьуоттаах крахмал үөскүүр. Бу күөх дьуот амтана саахардаах буолан үчүгэй. Лимоннай кислота консервант буолан, күөх дьуоттаах крахмал хос температуратыгар буорту буолбакка нэдиэлэ устата туруон сөп.
Туһата.
Күөх дьуотунан олус элбэх ыарыы эмтииллэр уонна киհи күүհэ - күдэҕэ улаатар. Дьуот састааптаах тироксин гормон элбээн энергия тахсара эбиллэр. Киհи сылайбат, сүүэ, үөрэ – көтө сылдьар буолар. Күөх дьуотунан дизентерияны, стоматиты, пиолонефриты, быар цирроհун, сүгүн оспот баастары, куртах бааհын, конъюктивиты, колиты, энтероколиты, уоттан буհууну, сүհүрүүнү, тромбофлебиты эмтииллэр. Суон оհоҕос бааհыран хаан тахсар түбэлтэтигэр нэдиэлэ устата күөх дьуотунан клизма оҥостоллор. Харах конъюктивита буоллаҕына 1 ч. нь. күөх дьуоту 10 ч. нь. дистиллированнай сылаас ууга булкуйан киэհээ-сарсыарда 2-3 хааппыланы кутталлар.
Куртах – оհоҕос ыарыыларыгар 2-3 ч. ньуоскаттан саҕалаан 8 чаайынай ньуоскаҕа тиэрдэн, күөх дьуоту күҥҥэ 2-3 аհаан баран кисели эбэтэр үүтү кытта иհэллэр. Амтанын тупсарарга сибиэհэй согу эбэллэр. Куртах бааհыгар дьуоттаах крахмал ордук туհалаах. Крахмальнай кисель бааհы бүрүйэн эмтиир күүհэ улаатра уонна түргэтиир, куртах аннынааҕы былчархай үлэтэ тупсар.
Дьуот аҕыйаҕын сэрэртэргэ күөх дьуоту 1 ый нэдиэлэҕэ 2-тэ 1ч. нь. иհэллэр. Ыйааհыннара 6ҕ киилэттэн улахан дьон 2 ч. нь. иհиэхтэрин сөп.
Солбуйуута.
Дьуот профилактикатыгар күөх йолу туհаныахтарын баҕарбат дьон күҥҥэ яблоко иհигэр баар ҕ сиэмэни сиэтэхтэринэ да сөп. Өссө муора бородуукталара: устрица, краб, креветка, муора балыктара, хаппыыста уонна салахайа элбэх дьуоттаахтар. Кыра харчылаах дьоҥҥо күөх дьуот тугунан да солбуллубат. Дьуотистай таблеткалар олус сыаналаахтар да, туհалара биллибэт диэн Россия дьоно күөх дьуотка киирбиттэрэ ыраатта. Күөх дьуот туհунан литература да элбэх. Билиҥҥи эмп 30-40 быраհыана албын буолбут биллэрбиттэрэ хас да сыл буолла. Сири аннынан албын эмтэри оҥорон элбэх киհи байбыт. Телевизорга, хаհыаттарга ол туհунан куруутун кэпсииллэр. Дьуоттаах тууска уонна килиэпкэ дьуоттара эмиэ олох кыра. Тоҕо диэтэххэ дьуот олус кэбирэх, улахан температураҕа уонна уհуннук сыттаҕына көтөн хаалар.
Аптекаҕа атыыланар «Йодинол» диэн поливиниловай испииргэ оҥоհуллубут препарат баар. Быраастар «Дьуотинолу» тонзиликка, конъюктивикка, ириҥэрэр бааска, трофическай бааска, итиигэ сиэтиигэ, дезинфекцияҕа тутталлар. «Йодинол» эмиэ күөх дьуот, токсичноհа суох, сыаната кыра, өр буорту буолбат.
Аптекаҕа Люголь раствора диэн баар, күөмэйи сотон эмтээччилэр. Спиртовой раствордааҕар токсичноհа кыра. 1 хааппыланы 1 ыстакаан ууга суурайаллар уонна 1 ч. ньуоска яблочнай уксуус кутаннар нэдиэлэҕэ иккитэ (оптуорунньукка уонна бээтинсэҕэ) аргыый чэйи кытта иհэллэр. Куртахтарын кислоталара элбэх дьон яблочнай уксууհу тутталлара сэрэхтээх. Ханнык дьуоту сөбүлээбиккитинэн көрөн куттаммакка эмтэниҥ. Сатаан күөх дьуоту туհаннаххытына иккис тыыҥҥыт киирэн сүүрэ сылдьар буолуоххут диэн сүбэлииллэр.
Күөх дьуоту туттууга сэрэх.
Ол гынан баран манна эмиэ сэрэх наада. Ис уонна тас хаан тахсыытыгар, дьахтар ыйданар кэмигэр күөх дьуоту туհаммакка сүбэлииллэр. Хаан тахсара улатыан сөп. Оҕолорго 5 сааհыттан кыра дозанан биэрэллэр. Дьуотунан эмтэнээччилэр күөх дьуоту иհэллэригэр эбии кисель эбэтэр үүт иհэллэрэ. Профилактика ыытарга ый буола – буола дьуот организмҥа тиийэрин, тиийбэтин билэргэ дьуотнай сетка харыларыгар оҥороллор. Икки чааհынан сетка сүтэр буоллаҕына дьуот тиийбэт, онон профилактикаҕа киирэллэр. нэдиэлэҕэ 2- тэ иհэллэр. Сетка сарсыардааҥҥы хаалар буоллаҕына сынньана түհэллэр.<|endoftext|>
Маныыһыт суумката
Маныыһыт суумка. (нуч. Пастушья сумка; лат. Capsella bursa – pastoris (L.)) - Хаппыстыҥылар уруулуу уустар бөлөхтөрө.
Кылгас морфологията..
10-30 см үрдүктээх, биир сыллаах от үүнээйи. Силиһин таһынааҕы сэбирдэхтэрэ куорсуннуу адаархайдар, умнаһын сэбирдэхтэрэ кыралар, умнаһын кууһан олороллор. Сибэккилэрэ киистэлиилэр, сиэмэлэннэхтэринэ уһаан адаархай буолаллар. Эминньэхтэрэ бытархайдар, маҥаннар, 2-3 мм уһуннаахтар. Астара таҥнары үс муннуктуу формалаахтар, 5-8 мм уһуннаахтар, ойоҕосторуттан ыга хаптаччы тутуллубуттар. Бэс ыйыттан балаҕан ыйыгар диэри сибэккилиир.
Үүнэр сирэ..
Бааһына, оҕуруот кытыылара, оһорбо сирдэр, киһи олорор сирин таһа.
Тарҕанан үүнэр сирэ..
Сир оҥоһуутунан, оҕуоруот аһын ыһан дьарыктанар республика киин уонна соҕуруу оройуоннара.
Туттуллар органнара..
Ото, сибэккилии турдаҕына хомуйуллар.
Химическэй састааба..
Отугар гиссопин рамногликозид, дубильнай веществолар, холин, ацетилхолин, тирамин, инозит, органическай кислоталар (фумаровай, яблочнай, виннай уонна бурсовай), эфирдээх арыы, сапониннар, 200 мг/% диэри С битэмиин, каротин, А, В_2, К битэмииннэр, флавоноидтар, фитонцидтар, стероидтар, бурсин алкалоид бааллар эбит. Сиэмэлэригэр 25% диэри сыалаах уонна аллилгорчичнай арыылардаах. Олохтоох бостуук суумкатын химиическэй аналиһа суох.
Медицинаҕа туттуллуута..
Научнай медицинаҕа бостуук суумкатын препараттарын хаан тохтотор эмп быһыытынан, бүөр, тыҥа уонна маатка хааннара барыытыгар тутталллар. Бу препараттар маатка тардарын күүһүрдэр эрэ буолбакка, өссө тас тымырдарын синньэтэр дьоҕурдаахтар.Бостуук суумката государственнай фармакопея IX-c таһаарыытыгар киллэриллибит үүнээйи. Бу үүнээйини хаан тохтоторго былыргыттан тутталлар эбит. Маныыһыт суумкатын көөнньөһүгэ ордук мааткаттан уонна да атын органнартан хаан барараын тохтотор күүстээх дьайыылаах. Маныыһыт суумката хатарар дьоҕурдааҕын иһин, оһоҕос дьарҕа аалан сүһүрэн ыалдьарыгар сиэн оһоҕос, куртах сүһүрэн бааһырыытыгар, ардыгар быар, үөс ыарыыларыгар уонна хойуулук убууругар тутталлар. Бу от көөнньөһүгүн хабах ыарыытыгар, геморройга уонна сүрэх көбөрүгэр эмиэ туһаналлар. Уопсайынан маныыһыт суумкатын препараттара ииктэтэр, микробу өлөрөр, үөс таһаарар, ыарыыны намтатар, сүһүрүүнү хаптатар, баас оһорор уо.д.а. дьайыылардаах. Народнай медицинаҕа бу үүнээйини хаан баттааһына үрдүүрүгэр, өлөрүү бааска, мурунтан хаан барыытыгар, ириҥэлээх сүһүрүү бааска туһаналлар. Маныыһыт суумкатын сааһырбыт дьахталлар климакстыыр кэмнэрин иннинэ, мааткаларыттан хаан барыытыгар (өр буола-буола, тохтоон баран, уһуннук ыйданыыларыгар) 20 г оту 0,5 л ууга көөнньөрөн тутталлар. Маныыһыт суумката атын эмтээх үүнээйилэр курдук тустаах холбодоһукка киирдэҕинэ эмтиир дьоҕура ордук ккүһүрэр. Маныыһыт суумката ыарахан дьахталларга көҥүллэммэт.
Литература..
Басыгысова Анна Петровна 2004 НКИ "Бичик" 2004 "Саха сирин эмтээх үүнээйилэрэ"<|endoftext|>
Ойуур бэһэ
Бэс эбэтэр бэс атын көрүҥнэриттэн араараары Ойуур бэһэ дииллэр. Мутукчалаахтар уруулуу уустар бөлөхтөрө.
= "Кылгас морфологията." =
Сырдык күрэҥ, чараас хыҕылана сылдьар сутукалаах, 25-35 м тиийэ үрдүктээх мас. Иннэтиҥи сэбирдэхтэрэ (мутукчалара) иккилии олороллор, кытаанахтар, өлбөөркөйдүҥү от күөхтэр. Туорахтара кытаанахтар, өлбөөркөйдүҥү от күөҕэ дьуһүннээхтэр.
= "Үүнэр сирэ." =
Кумахтаах, күн үчүгэйдик көрөр сиригэр, уу ылбат үрэхтэр, өрүстэр тардыылара, хайыр таастаах хайалар, соҕуруу күн көрөр эниэлэрэ. Булкаастаах ойуур, сороҕор, бэс чагда буолаллар.
= "Тарҕанан үүнэр сирэ." =
Киин уонна соҕуруу оройуоннарга.
= "Туттуллар органнара." =
Үнүгэһэ, мутукчата (иннэтэ) уонна сымалата. Үнүгэһин саас бөскөйөн эрдэҕин, иннэтин күһүҥҥүттэн, салгын температурата 0°С аллара түһүөҕүттэн саас 0° С үөһэ тахсыар диэри хомуйуллар.
= "Химическай састааба". =
Бэс сымлата 35 % диэри эфирдээх арыылаах, сыалаах уонна кислоталардаах. Үнүгэстэригэр эфирдээх арыы (0,36%), дубильнай веществолар, аһыы вещество пиницикрин, фитонцидтар бааллар; мутукчатыгар (иннэтигэр) аскорбиновай кислота (0,1-0,3%), дубильнай веществолар(5%)? Өссө эфирдээх арыы (0,13-1,3%), К, В₁, В₂, Р битэмииннэр булуллубуттар. Саха сирин усулуобуйатыгар үнүгэстээх кыра лабааҕа – 0,78-1,3%; иннэтигэр 0,75-1,38%; лабаатыгар 0,60% сиэмэлээх икки сыллаах туораҕар 0,42% эфирдээх арыы баара көстүбүт (Слепцова уо.д.а., 1995), хатырыгыттан 15,4% танид булуллубут (Макаров, 1970). А.Д. Егоров (1954) бэс иннэтиттэн С битэмиинин ыйдарынан быһааран анализтаабытын түмүгэр: муус устар, ыам ыйдарыгар 604 мг/%, бэс, атырдьах ыйдарын устата 417 мг/%, балаҕан ыйыттан алтынньыга 549 мг/%, сэтинньиттэн – кулун тутар устатын тухары 61 мг/%. Өссө бэс мутукчата (иннэтэ) 10,54 мг/% каротиннаа5а быһаарыллыбыт. Бу анализтар көрдөрөллөрүнэн, Саха сирин усулуобуйатыгар үүнэр бэс мас атын арҕааҥҥы уонна соҕуруу сытар сирдэр бэстэринээҕэр олус үрдүк эфирдээх арыылаах уонна битэмииннэй активностаах. Итини таһынан бэс мутукчата С битэмиинэ ичигэс кэмҥэ аҕыйах, тымныйдаҕына элбиир.
= "Медицинаҕа туттуллуута". =
Бэс препараттарын сүһүрүүнү уонна С битэмиин тиийбэтинэн сыыҥканы утары, дезинфекциялыыр, сөтөл тахсарыгар уонна ииктэтэн ыраастыыр дьайыылаахтарын иһин медицинаҕа киэҥник тутталлар. Бэс үнүгэстэрэ ииги таһаарар уонна сөтөлү эмтиир холбодоһуктарга киирэллэр. Бэс үнүнгэстэрэ оргутуллубут уутун тыынар орган ыарыыларыгар тыынарга (ингаляцияҕа) тутталлар. Сымаланы көннөрү терпентины итии уу паарынан хачайдаан эфирдээх арыытын ыраас скипидары (тэрпиннэй арыы), ылаллар. Ити кэнниттэн хаалар сымала канифоль дэнэр. Скипидар медицинаҕа да, норуот хаһаайыстыбатыгар да киэҥник туттуллар. Ол курдук скипидары тас бааһы эмтииргэ маас, бальзам уо.д.а. оҥорон, ревматизмҥа, тымныйыыга соттоллор, утйар хос, дьиэ салгынын ыраастыырга ыстараллар, тыынарга дезинфекциялыыр курдук, күөмэй ыарыыларыгар, сөтөлгө тутталлар. Терпингидрат улахан дьоҥҥо бронхикка ананар. Бэс мутукчатын концентрата уонна көөнньөһүгэ сыаналаах С битэмиин төрүттэрэ буолалларын иһин сыыҥка ыарыыны сэрэтэргэ эмтииргэ туһаналлар. Канифоль уонна терпентин плаастыры, мааһы бэлэмнииргэ тутталлар. Мутукча көөнньөһүгэ ордук элбэх С битэмииннээҕэ кыһын буолара улахан суолталааҕын иһин С битэмиин тиийбэтигэр туһаналлар. Итиниэхэ 4 ыст. сууйуллубут, илдьиритиллибит мутукчаны 3 ыст. тымныы уунан куталлар, иэдьэгэй уутунан эбэтэр соляной кислотанан (5 мл 3%-наах суурадаһын), ол эбэтэр 2 ч. нь. 10% уксуус суурадаһыгынан аһытыллар уонна 2-3 хонук устата хараҥа сиргэ сөп-сөп булкуйа-булкуйа туруоран, көөнньөрөн баран сиидэлэнэр. Көөнньөһүк аһыҥас соҕус буолар, ол иһин көөнньөһүккэ саахар эбэтэр фрукта уутун уо.д.а. эбиэххэ сөп. Көөнньөһүгү 1-2 ыст. күн устата аһаан баран иһиэххэ сөп. Мутукча экстрагын уонна көөнньөһүгүн киин ньиэрбэ систематын, сүрэх, тымыр ыарыыларыгар ваннаҕа тутталлар. Народнай медицинаҕа бэс убаҕас сымалатын уос быһыта барарыгар, кутургуйаҕа, өр оспот бааска, уулаах экземаҕа соттоллор, куртах, сиэн оһоҕос сүһүрэн бааһырыытыгар 50 мг, күҥҥэ үстэ аһыах иннинэ иһэллэр. Бэс үнүгэһин водянкаҕа, бронхикка тыынар орган үөһэ өттүлэрэ, үөс хабаҕа сүһүрүүтүгэр, хаан ыраастыыр курдук, араас тирии ыарыыларыгар, ыйданары бэрээдиктиир (наһаа элбэхтик кэлэригэр), рахикка, бүөргэ, хабахха таас уонна кумах үөскүүрүгэр, о.д.а. тутталлар. Сымаланы сөтөлгө 5-6 бурдук туораҕын курдугу күҥҥэ иккитэ сииргэ сүбэлииллэр. Скипидар улахан дозата буортулаах. Пинабин диэн бэс препарата нефриккэ, бүөрдэригэр таастаахтарга уонна нефрозка көҥүллэммэт.
= Литература.=
Басыгысова Анна Петровна. 2004 НКИ "Бичик" 2004. "Саха сирин эмтээх үүнээйилэрэ"<|endoftext|>
Айыы санаа уратыта
Айыы диэн тыл киһи биирдэ эмэтэ оҥорор ураты быһыытын, саҥаны айыытын, сиэри таһынан барарын биллэрэр. Айыы диэн тыл куһаҕан өрүтэ элбэх буолан, сэрэхтээх, элбэхтик туттуллубат, улаханнык саҥарыллыбат тыл буолар. (1,20).
Айыы санаа диэн биирдэ эмэтэ киирэн кэлэр ураты, атыттарга маарыннаабат, сиэри кэһэр санаа ааттанар. Бу санааҕа айыы диэн тыл өйдөбүллэрэ дьайалларыттан маннык санаалары киһи арааран билэн хааччахтыы сылдьара эрэйиллэр.
Айыы санаа киһи быһыытын аһара барарыттан хаһан да туолбат ыра санааҕа кубулуйара ордук элбэх. Киһи бэйэтин кыаҕынан, сатабылынан оҥорон таһаарар санаата олоххо киирэрэ, тугу эмэ туһалыыра олох сайдыытыттан улахан тутулуктаах. Былыргыттан дьон ыра санааларыгар баар көҥүнүнэн көтөр көбүөрү оҥороллоро өссө биллибэт.
Саха дьоно элбэх сыыһалардаах “айыы үөрэҕин” албыныгар киирэннэр, айыы диэн тыл ураты өйдөбүллэрин билбэттэригэр тэптэрэннэр айыы санаа, айыы киһитэ диэн сыыһа, өй-санаа өйдөбүллэригэр сөп түбэспэт этиилэри туһана сатыыллар. Киһиэхэ араас санаалар куруук баар буоллахтарына, биирдэ эмэтэ кылам гынан киирэн кэлэр саҥаны айыыны оҥоро сатыыр санаа айыы санаа диэн ааттанар.
“Туох барыта икки өрүттээх” диэн этиигэ сөп түбэһэн бу айыы санаа үчүгэйи эбэтэр куһаҕаны оҥорууга тириэрдиэн сөп. Айыы санаа аҥардастыы үчүгэй буолар диэн этии сыыһа, киһи оҥорор быһыылара үгүстүк куһаҕан быһыыга кубулуйалларыттан айыы санаа эмиэ куһаҕана элбэх буолара быһаарыллар.
Айыыны, дьон билбэттэрин, оҥорботторун оҥоруу киһи олоҕор биирдэ эмэтэ эрэ кыаллар, туһаны оҥорор быһыы буолар. Олоххо туһалаах саҥаны айыыны оҥорбут аҕыйах дьон биир эмэ патент, сертификат ылаллар, учуонай буолаллар. Атыттар бары оҥоро сатыыр саҥаны айыылара табыллыбаккалар, сатаммаккалар куһаҕан быһыылары элбэтэллэр. (2,23).
Суруйааччы эбэтэр кумааҕы үлэһитэ тугу эмэ булан суруйбута саҥаны айыы буолбатах, онно бэлэмнэнии эрэ буолар, айар диэн тылынан этиллэрэ эрэ табыллар. Арай ким эмэ бу суруллубут курдук быһыыны үтүктэн куһаҕаҥҥа тириэрдэр саҥаны айыыны оҥордоҕуна суруйааччы кигэн биэрээччигэ кубулуйан бииргэ сууттаныан сөп. (3,132).
Оҕо өйө-санаата саҥаны билиилэриттэн мунньуллар, сайдар. Саҥаны айыыны оҥоруон баҕалаахтар элбэхтэр. Айыыны, дьон билбэттэрин, оҥорботторун оҥоруу биирдэ эмэтэ эрэ табыллан туһалаах буолар, онтон атыттара бары сыыһа-халты буолан тахсалларыттан куһаҕан быһыылары элбэтэллэр.
Бука бары дьон оҥорор куһаҕан быһыылара аҕыйыахтарын баҕараллар. Бу баҕа санаа туоларын туһугар оҕо улаатан, өйө-санаата сайдан үчүгэйи уонна куһаҕаны арааран билэ илигинэ сахалар таҥараларын үөрэҕэ “Айыы диэмэ”, “Айыыны оҥорума” диэн бобуутун туһаннахха эрэ табыллар. (3,28).
Төрөппүттэр элбэх сыыһалардаах “айыы үөрэҕин” албыннарыгар киирэн биэрбэтэхтэринэ табыллар. Бу сыыһа “үөрэх” оҕону иитиигэ ордук улахан куһаҕаны оҥорор. Сахалар “Айыы диэмэ”, “Айыыны оҥорума" диэн үөрэхтэрин туһаныы эрэ оҕо сыыһа-халты туттунарыттан харыстааһын буолар. Оҕо улаатан иһэн ону-маны, буолары-буолбаты, айыыны оҥоро үөрэммитэ үгэс буолан иҥнэҕинэ куһаҕан майгыланан хааларын тэҥэ, сыыһа-халты туттунуулары оҥоруон сөп.
Киһиэхэ ханнык санаа киирэрэ кыайан бобуллар кыаҕа суох. Айыы санаа диэн биирдэ эмэтэ киирэн кэлэр табыллара табыллыбата биллибэт саҥа санаа ааттанар. Киһи бэйэтин өйүнэн-санаатынан арааран, улаханнык этэн айдаарбакка эрэ бу санааларын хааччахтыы сылдьара эрэйиллэр.
Санааны этэргэ айыы диэн тылы туттубат ордук, үчүгэйи оҥоруу биирдэ эмэ табылларын таһынан сыыһа-халты буолара элбэҕинэн куһаҕаҥҥа тириэрдэрэ элбэх.
Туһаныллыбыт литература..
1. Каженкин И.И. Дорҕооннор өйгө-санааҕа дьайыылара. – Дьокуускай: ГБУ РС(Я) “Бизнес-инкубатор”, 2013. – 108 с.
2. Каженкин И.И. Үрүҥ айыы буолуу. – Дьокуускай: ГУ РИМЦ, 2006. – 88 с.
3. Каженкин И.И. “Айыы диэмэ”, “Айыыны оҥорума”. – Дьокуускай: Компания “Дани АлмаС”, 2012. – 152 с.<|endoftext|>
Айыы суолун уратыта
Тыл үөрэхтээхтэрэ, суруйааччылар, учуонайлар сахалыы өй-санаа үөрэҕин, тутулуктарын букатын билбэттэригэр тэптэрэн “айыы суола” диэн этиини алгыстарыгар туһана сатыыллар.
Киһи өйө-санаата “Туох барыта икки өрүттээх” диэн этиигэ сөп түбэһэн икки өттүттэн тутулуктаах:
1. Тыыннаах киһи өйө-санаата.
2. Өлбүт дьоннор өйдөрө-санаалара.
Сахалар олус былыргы кэмнэргэ өй-санаа бу икки аҥы арахсыытын, тус-туспа дойдуларга сылдьалларын арааран билэн бу уонна ол эбэтэр анараа дойдулар диэн ааттаабыттар. Бу дойдуга тыыннаах киһи өйө-санаата сылдьар буоллаҕына, ол эбэтэр анараа дойдуларга өлбүт дьон өйдөрө-санаалара сылдьаллар.
Өй-санаа бу икки өрүтэ туох уратылаахтарын дириҥник ырытыллар:
1. Тыыннаах киһи диэн Орто дойдуга олорор инчэҕэй эттээх-сииннээх, өйдөөх-санаалаах; араас майгылаах, үс куттаах киһи ааттанар. Тыыннаах буолуу эт-сиин тутаах көрдөбүлэ буоллаҕына, майгы араастара уонна үс кута өй-санаа уратылара буолаллар. (1,76).
Эт-сиин тыыннаах эрэ киһиэхэ баар айылҕаттан тутулуктаах сүрүн чааһа буолар. “Илэ дуу, түүл дуу диэн буккуллан ыллахха көм эккиттэн кымаахтаан көрөр буол” диэн сахалар үөрэхтэрэ этэр. “Этин ыалдьар буоллаҕына бу дойдуга сылдьар буолуоҥ” диэн этии быһаарыыта эттээх-сииннээх киһи бу дойдуга эрэ сылдьарын биллэрэр.
Тыыннаах киһи эрэ өйө-санаата сайдар, саҥа үөрэхтэри, билиилэри иҥэринэр, уларыйар.
2. Былыр үйэҕэ өлбүт дьон өйдөрө-санаалара Үөһээ дойдуга айыы буолан сылдьалларын саха киһитэ барыта билэр. Кинилэр тыыннаах эрдэхтэринэ оҥорбут дьыалалара, олохторун үөрэхтэрэ айыы суола диэн ааттанар.
Үөһээ дойдуга үчүгэйи да, куһаҕаны да оҥорбут дьон өйдөрө-санаалара бары уларыйбат турукка киирэн сылдьалларыттан араас үчүгэй, үрүҥ да, куһаҕан, хара да айыылар бааллар. Ол иһин айыылар билиилэриттэн үчүгэйин, үрүҥүн, аныгы сайдыылаах улаханнык уларыйбыт, тупсубут олоххо сөп түбэһэрин эрэ талан ылан, үрүҥ айыы диэн ааттаан туһаныллара хайаан да ирдэнэр.
Билигин сайдыылаах олоххо айыы суолун тутуһуу өссө сайдан иһэр олохтон хаалан хаалыыны үөскэтиэн сөп. Бары саҥа кэлэн иһэр билиилэри хос сахалыы тылбаастаан, саҥа тыллары үөскэтэн туһана сатааһын сайдыыттан хаалыыга тириэрдэр. Ол иһин сайдыыны ситиһиэн баҕарар омук айыы суолун аһара тутуспата, кэһэрэ, саҥалыы оҥороро ирдэнэр.
Саха дьоно кэс тыл диэн этиилэрэ урукку, олохтон хаалбыт үгэстэри кэс, атыннык, саҥалыы оҥор диэн өйдөбүллээх. (2,110).
Айыы суола – өлүү суола. Бу этии дакаастабыллара манныктар:
1. Дьон бары саҥаны айыыны аһара элбэҕи оҥоро сатаатахтарына сыыһа-халты буолара үксүүрүттэн алдьатыыны элбэтэр. Биир эмэ киһи оҥорбут айыыта табыллан тахсарыттан дьоҥҥо туһалааҕы оҥорор.
2. Өлбүт дьону үтүктүү үчүгэйгэ тириэрдибэт. Бэйэлэригэр тиийиммит дьон аймахтара эмиэ бэйэлэригэр тиийинэр кутталлара улаатан хаалар.
3. Айыылар диэн өлбүт дьон өйдөрө-санаалара Үөһээ дойдуга сылдьаллара ааттанар. Бахсы айыыта, Болугур айыыта былыргы кэмнэргэ олорон ааспыт, өлбүт дьон өйдөрө-санаалара буолаллар. Айыылары аһара элбэхтэ ахтыы үчүгэйгэ тириэрдибэт, эрдэлээн өлүүгэ тириэрдиэн сөп.
Тыыннаах, эттээх-сииннээх буолан Орто дойдуга олорор дьону айыы суолугар, өлүүгэ-сүтүүгэ сахалар ыҥырбаттар. Айыы диэн улаханнык саҥарыллыбат, куһаҕан өрүтэ элбэх, сэрэхтээх тыл. Куһаҕан дьайыыта биллэн эрэриттэн эдэрдэр оҥорор буруйдара, куһаҕан быһыылара эбиллэн иһэллэр.
Туһаныллыбыт литература..
1. Каженкин И.И. Кут-сүр үөрэҕэ. – Дьокуускай: Бичик, 2004. – 128 с.
2. Каженкин И.И. Күн таҥара үөрэҕэ. – Дьокуускай: ГБУ РС(Я) “Бизнес-инкубатор”, 2016. – 148 с.<|endoftext|>
Дьаархан манеһа
«Дьулуур» чэпчэки атлетика манеһа - Сунтаар улууһун Дьаарханыгар баар успуорт уораҕайа.
Манеж тутуутун устуоруйата.
Ахсынньы 22 күнүгэр улуус баһылыга Яковлев Георгий Петрович кыттыылаах нэһилиэнньэ улахан мунньаҕа буолбута. Ол мунньахха норуот күүһүнэн саҥа манеһы тутарга быһаарыммыттара.
1999 сылга от ыйын 24 күнүгэр үлэлиир хамыыһыйа сүбэ мунньах ыыппыта. Бу мунньахха лесник Иванов В. И. ыҥыран мас ханна кэрдиллиэхтээҕин, ханна үүнэрин чуолкайдааһын буолбута. Маһы көрөргө дьону анаталаабыттара. Бу үлэ үс хайысханан барбыта. Түмүгэр тутууга тиийэр мас баар диэн буолбута.
Хамыыһыйа иккис мунньаҕар Дьаархан нэһилиэгин кэтэх трактордаах дьонун учуоттаан баран, ыҥыртаан, хас биирдии киһини кытта кэпсэтии барбыта. Ол түмүгэр 5 биригээдэ тэриллибитэ. Биригээдэлэр кулун тутар ый бүтүүтэ үлэлэрин саҕалаабыттара.
Бастакы биригээдэ 5 киһиттэн састааптаах: биригэдьиир Семенов В. И. Кэрдибит сирдэрэ — Бөкө үрэҕэ. 615 устуука бэрэбинэни кэрдэн киллэрбиттэрэ.
Иккис биригээдэ 7 киһиттэн састааптаах: биригэдьиир Тихонов Ю. Н. Кэрдибит сирдэрэ — Ньукулай сайылыга. 800 бэрэбинэни кэрдибиттэр.
Үһүс биригээдэ 5 киһиттэн састааптаах: биригэдьиир Семенов А. К. Өлөҥ үрэх диэн сиртэн 620 барыта талыы, буруус буолар бастыҥ хаачыстыбалаах бэрэбинэлэри кэрдибиттэрэ.
Төрдүс биригээдэ 11 киһиттэн састааптаах: биригэдьиир Кырелов А. К. Бу биригээдэ дьоно 715 бэрэбинэни Сиэн диэн сиртэн кэрдибиттэрэ.
Ити саас муус устар ый ортотугар дылы биригээдэлэр барыта 2750 бэрэбинэни кэрдэн киллэрбиттэрэ. Бу үлэ босхо үлэлэммитэ.
Манеж кылаата түһүөн иннинэ 120 массыына кутуллубута. Балаҕан ыйын бүтүүтэ, сир тоҥуон иннинэ, акылаата сиэмэнтэлэниэхтээх сирин хаһыы буолбута. Бу акылаат сиэмэнтэҕэ түһэр буолан, 40 см дириҥнээх сири дэхсилээн хаспыттара. Бу үлэҕэ оскуола оҕолоро эмиэ көмөлөспүттэрэ.
2001 сыл муус устар ыйтан 2 сменанан түүннэри-күнүстэри пилорамаҕа бэрэбинэлэри наардаан буруус таһаарыыта үлэлэммитэ. Барыта 2300-кэ бэрэбинэ эрбэммитэ.
Бэс ыйыгар акылаат буора кутуллубута. Акылаат бүппүтүн кэнниттэн дьиэ тутар биригээдэ үлэтин саҕалаабыта. Биригэдьииринэн Лазарев Г. В. анаммыта. 8 киһилээх биригээдэ 90 метр уһуннаах, 12 метр туоралаах сүдү улахан манеж тутуутун саҕалаабыта.
2002 сылга муус устар ыйга 800 бэрэбинэни «Сайдыы» бааһынай хаһаайыстыба үлэһиттэрэ эбии кэрдибиттэрэ. Бу маһынан подсобнай дьиэтэ тутуллубута.
Бэс ыйыттан окко киириэхэ диэри манеж холлоҕоһун тутуутугар үлэлээбиттэрэ. Күһүн оттоон бүтэн баран эмиэ үлэ хаар түһүөр диэри салҕаммыта. Холлоҕоһо бүппүтүн кэннэ урдүн буорун уонна опилкатын кыыстыын уоллуун халсыбакка, оскуола оҕолоро учууталларынаан кэлэн куппуттара.
Манеж тутуутугар материальнай көмөнү оҥорбут уонна моральнай өйөбүл буолбут дьоннорунан улуус урукку баһылыктар Яковлев Г. П., Никифоров М. В., улуустааҕы үлэлээх буолуу киинин директора Николаев А. М., үөрэҕирии управлениетын начальнига Попова М. М., «Үтүө дьыала» хамсааһын киинин директора Бочкарев В. И., Сунтаарга, Якутскайга олорор биир дойдулаахтарбыт буолаллар.
Бу манеж 2003 сыллаахха тутуллан бүтэн үлэҕэ киирбитэ.
Манеж ис оҥоһуута.
Манеж устата 80 м, туората 10 м. Ону таһынан тустуу хоһо, дьарыктанар саала, икки раздевалка, медпункт үлэлииллэр.
Спрот көрүҥнэрэ.
Манеж аһыллыаҕыттан оҕолору элбэх спорт көрүҥнэригэр бэлэмниир, ол курдук: атах оонньуулара, сүүрүү, теннис, тустуу, мас тардыһыыта, дуобат.
Литература.
1.Седалищева Н.П. Норуот күүһэ – көмүөл күүһэ. Дьаархан. 2004.
2.Пахомов. И.О. Дьаархан – төрүт саха нэһилиэгэ, Сунтаар улууһа. Дьокуускай: Бичик, 2007.<|endoftext|>
Илларионова Татьяна Васильевна
Илларионова Татьяна Васильевна (12. 03. 1926 — 27. 04. 2009) — тыыл, үлэ ветерана, «Үлэ кыhыл знамята», «Ийэ албан аата» уордьаннар кавалердара, коммунистическай үлэ ударнига, ВДНХ кыттыылааҕа, үгүс социалистическай куоталаhыы кыайыылааҕа, рекордсмен саhыл иитээччи, ыччат наставнига, Хатылы нэhилиэгин Ытык киһитэ.
Ленин орденыгар түhэриллибитэ, кэккэ биричиинэнэн наҕараадаламматаҕа
Дьиэ кэргэнэ.
Кэргэнэ Яковлев Семен Дмитриевич (1928—1988), 7 оҕолоохтор.
Ылыллыбыт сирэ.
«Үтүө киhи үйэлэргэ…» 2010 с. ФГАОУ ВПО «ЧГИФКиС», Чурапчы, 32с.<|endoftext|>
Хоютанова Мария Иустиновна
Хоютанова Мария Иустиновна - физика учуутала, Российскай Федерация үтүөлээх учуутала, Российскай Федерация президенин гранын хаһаайына, РСФСР норуотун үөрэҕэриитин туйгуна, Династия пуондатын 5 төгүллээх стипендиата, учууталлар учууталлара.
Олоҕун олуктара.
Саха АССР Чурапчы улууhун Мырыла нэhилиэгэр төрөөбүтэ.
1975 сыллаахха СГУ физико - техническай институутун бүтэрбитэ.
Соловьев, Хатылы, Мындаҕаайы, Чурапчы оскуолаларыгар улэлээбитэ.
1995 сылтан Чурапчы улуустааҕы гимназиятын директорын үөрэх чааhыгар солбуйааччы, физика, информатика учуутала.<|endoftext|>
Ноговицын Андрей Тимофеевич
Ноговицын Андрей Тимофеевич (1961) — хаhаайыстыбаннай үлэhит, Чурапчы улууһун, Чурапчы уонна Мугудай нэһилиэктэрин ытык киһитэ. 2013 сылтан Чурапчы улууhун баhылыга.
Олоҕун олуктара.
1978—1980 сс. Хатас сопхуоска дояр.
1980—1983 сс. Дьокуускайдааҕы тыа хаhаайыстыбатын техникумун устудьуона.
1983—1986 сс. Эрилик Эристиин аатынан сопхуос зоотехник бригадира.
1986—1990 сс. Мугудай сопхуос Төлөйдөөҕү отделениятын управляющайа.
1990 сс. Чурапчы райкомун инструктора.
1990—1994 сс. уhук илиҥҥи кадрдары бэлэмниир киин истээччитэ.
1994 −2013 сс. Чурапчытааҕы тыа хаhаайыстыбатын кооперативын директора, правление председателя.
2013 с. балаҕан ыйыттан Чурапчы улууhа муниципальнай тэриллии дьаhалтатын а5а баhылыга.
Саха сирин президенэ А. С. Николаев эрэллээх киhитэ.
Наҕараадалара.
— Российскай Федерация тыатын хаhаайыстыбатын үтүөлээх үлэһитэ;
— Саха Республикатын тыатын хаhаайыстыбатын үтүөлээх үлэһитэ;
— Ю. Н. Прокопьев аатынан государственнай бириэмийэ лауреата;
— Чурапчы улууhун бочуоттаах гражданина;
— Чурапчы нэһилиэгин бочуоттаах гражданина;
— Мугудай нэһилиэгин бочуоттаах гражданина<|endoftext|>
Ил Түмэн иккис ыҥырыытын дьокутааттара
Государственнай мунньах (Ил Тумэн) иккис созывын (ыҥырыытын) депутаттарын куорпуһа
(ахсынньы 28 күнэ 1997 сыл — ахсынньы 29 күнэ 2002 сыл).
Өссө көр.
Ил Түмэн бастакы ыҥырыытын дьокутааттара<|endoftext|>
Шкулев Михаил Петрович (Налимскай)
Михаил Петрович Шкулев-Налимскай (3.07.1919-19.06.2007) — тойуксут, олоҥхоһут, Абый улууһун устуоруйатын, уран тылын баайын хомуйааччы, чинчийээччи, толорооччу.
Элгэс улууhугар (Абый оройуонугар) 1919 с. от ыйын 3 кунугэр Үрүнэй нэhилиэгэр дьаданы ыалга төрөөбүтэ. Ийэтэ - Шкулёва Марфа Михайловна, аҕата - Шкулёв Пётр Дмитриевич. Бииргэ төрөөбүттэрэ алтыалар: Евдокия, Пётр, Дмитрий, Мавра, Мария уонна Михаил. Оҕолор сорохторо эрдэ өлбүттэр. Балта Мария совхозка улэлээбитэ, ҕ оҕолоох. Эдьиийэ Евдокия Халыма улууhугар олорбута, Кэлин 1983с. өлбүт. Евдокия оҕолоро, ол аата Михаил Петрович хаан аймахтара Халымаҕа олороллор.
Михаил Петрович улууhугар кими да иннигэр туhэрбэт тойуксут, олонхоhут, чабырҕахсыт. Ол курдук Ойуунускай «Кыhыл Ойуунун», «Дьулуруйар Ньургун Боотурун», Өксөкүлээх Өлөксөй «Былыргылыы алгыhын» уонна да атын айымньыларын өйүттэн ааҕан, ыллаан биэрэрэ үһү. Бэйэтэ уусуран литература хас да көрүнүнэн хотуулаахтык дьарыктанар эбит. Ол курдук Ойуунускай 100 сылын туолуутугар, олонхоҕо лауреат урдук аатын ылбыта.
Тастын быраата Суздалов Бурхалей Васильевич манныгы кэпсиир:
Михаил Петрович эдэр эрдэҕиттэн Шкулёв фолькльорун интэриэhиргиирэ. Олонхоhуттары батыhа сылдьан истэрэ уонна утуктэн ыллыыра үһү.
Ыhыахтарга ыhыах ааһааччы, оһуохайы таhаарааччы буолан, элбэх бирииhи хомуйара. «Ньургун Боотур» олонхоттон быhа тардан олонхолуурун истэрим.
Эбээннии бэркэ билэрэ, холкутук кэпсэтэр этэ. Эбээн литературатын торуттээбит Николай Тарабукины улаханнык убаастыыра.Суруйааччы Степан Дадаскинов радиоҕа «Геван» диэн биэриигэ Михаил Петрович туhунан очерката хаста да тахса сылдьыбыта. Онно Н. Тарабукин «Болуоссакка санаа» диэн хоhоонун эбээннии уонна сахалыы ааҕан иһитиннэрбитин, өссө олонхоhут Суздалов Иван Андреевич туhунан сиһилии кэпсиирин Бурхалей Васильевич истибитим диэн кэпсиир. Онон биһиги эмиэ салгыы Степан Дадаскиновы кытта көрүстэрбит диэн баҕа санаалаахпыт, ол биэриилэри булан истэр киһи, кини тыыннаах тылыттан киһи элбэҕи билиэ этэ.
Нэhилиэк уонна оройуон историятын үөрэтэрэ, олорон ааспыт ураты дьон туһунан матырыйаал хомуйара үһү, ол билигин ханната чопчу быһаарылла илик, сүтэн-оһон хаалбыт курдук, ол биһиэхэ таабырыын, салгыыы чинчийэрбитигэр, ирдэһэрбитигэр төрүөт. Кэлэр көлүөнэ ыччат өбүгэлэрэ хайдах олорбуттарын билэ улааттыннар диэн баҕа санаалааҕа. Үһү.
«Ньалыым» диэн сиргэ өбүгэлэрин ааттарын маска быhан сэргэ туруорбута билигин да баар.
Маhынан кыhан онорууга Бүтүн Союзтааҕы фестиваль лауреата буолбута биллэр. Алаhа дьиэтигэр 30-ҕа чугаhыыр оноhуктара ууруллан тураллар.
Аны туран Михаил Петрович «Хотугу кыым» улуус хаhыатын общественнай корреспонденынан 30 сыл үлэлээбит. Оройуон, нэһилиэктэр олохторун, үлэлэрин, сынньаланнарын – барытын киэнник хабан тиһиктээхтик сырдатар эбит.
Нэhилиэк уонна оройуон историятын хомуйар, уорэтэр. Урукку улэhит дьон туhунан ахтыылары суруйар. Фольклор, краеведение боппуруостарыгар анаммыт ыстатыйалара, хоhоонноро «Чолбон» сурунаалга оройуон хаhыатыгар бэчээттэммиттэрэ.
Абыйын улууhун айылҕатын, улэhит дьонун, туhунан хоhооннордоох: «Абый сирэ», «Иитиллибит оруспут», «Булчут ыта», «Аты уорэтии», «Айалҕаны алгыыбыт».
«Хотугу олох тугэннэрэ» диэн ааттаах документальнай ис хоьоонноох, уус-уран кэриннээх сэhэни суруйбута биллэр. Абый улууьа урут Элгэс диэн уонна кырдьаҕастар кэпсээннэриттэн хомуйан уус-ураннык ойуулаан суруйбута. Бу сэьэн бэчээттэнэн дьон –сэргэ билиитигэр киирэрэ буоллар кэрэхсэбили ылара саарбахтаммат. Ол курдук аймах дьоно бэйэлэрин сурэхтэрин баҕатынан аҕыйах тираьынан таьаартарбыттара Абый дьонугар кунду бэлэх буолбута.
Олоҕун тиhэх сылларыгар Урун – Хайа бөhүөлэгэр инбэлииттэр интернаттарыгар олорбута. Бэс ыйын 19 кунугэр 2007 сыллаахха өлбүтэ.
М.П. Шкулев-Налимскай чахчы да айыл5аттан ураты талааннаах, саха киһитин а5ыс кырыылаа5а, киһи киһитэ буоларын итэ5эйдим. Бар дьон ортотугар норуот туһугар олорор, бэйэлэрин талааннарын өрүү сайыннарарга дьулуурдаах, үтүө үлэһит дьоннор оло5у онороллор эбит. Маннык дьон элбэ5э буоллар олох тупсуо, мунутуур сайдыа этэ.
М.П. Шкулев-Налимскай – талааннаах норуот ырыаһыта, олонхоһута буолара билиннэ. Кини ырыатын-тойугун, олонхотун Абый дьоно бэркэ сэргээн истэллэрэ, күн бүгүнүгэр диэри уос номо5о оностоллор.
М.П. Шкулев-Налимскай хомойбут матырыйаалларын көрдүүр, ирдэһэр, биирдиилээн араас бэчээккэ тахсыбыт ыстатыйаларын, ахтыыларын хомуйар сорук турар. Ордук таабырыннары интэриэhиргээн үөрэппит, ол туспа үлэ быһыытынан бэчээттэниэн сөп курдук.
Уус тыллаах хомоҕой хоһоонньут.
« Абый сирэ барахсан »
Ахсыым сыыдам табалаах,
Адаар муостаах тайахтаах,
Адьырҕалыыр кыыллардаах,
Ааттаах күндү түүлэрдээх.
Алын тумул тыалардаах,
Араас элбэх урэхтээх,
Анды түhэр күөллэрдээх,
Алаас, сыhыы сирдэрдээх.
Ача соҕоон аттардаах,
Ала манан ынахтаах.
Арыы-сүөгэй астардаах
Аныгылыы үөрэхтээх.
Айар тутар дьоннордоох
Абый сирэ барахсан!
Ахтар - саныыр дойдубун,
Айхаллыыбын, алгыыбын!
Бу хоhоону ааҕан баран киhи хайдахтаах курдук сылаас, истин иэйиигэ ылларан, эйэҕэс санааҕа уйдаран кэрэҕэ тардыhара саарбаҕа суох.
Поэт суруйар ньымата, тыла-өhө ураты туспа уонна, мин санаабар, олус сатабыллаахтык тылларын туттар. Хас биирдии строка биир дорҕоонтон саҕаланар. Суруйааччы манна туруору уонна сытыары аллитерацияны сатабыллаахтык туттубут.
« Булчут ыта »
Суолу суоллаан сиппитин
Санатынан биллэрэр.
Истибитин корбутун
Иччитигэр туоhулуур.
Дорҕоон хара тыаларга
Доҕор буолан туhалыыр
Булка сылдьар кэмнэргэ,
Булан биэрэн абырыыр
Суолу суоллаан сиппитин
Санатынан биллэрэр
Истибитин-көрбүтүн
Иччитигэр туоhулуур.
Адаар муостаах тайахтаах,
Адьырҕалыыр кыыллардаах
Ынырыыны истэн,
Ыраах сиртэн кэлэн
«Аты үөрэтии»
Үчүгэйкээн дьуhуннээх
Урун улаан соноҕоспун
Уортэн тутан ыламмын,
Урдук куруо далыгар
Уорэтээри сорунан
Уунээх сулар кэтэртим.
Урун-улаан соноҕоhу
Хоннохторун аннынан
Холуннарын таппыппар
Хончойоохтуу мөҕүстэ
Хоhунуруу кистээтэ.
Аҕыс ыйдаах кыhынна
Айылҕаҕа кыстаабыт,
Атаҕынан аhаабыт.<|endoftext|>
MyTona
MyTona (МайТона) – сиэп ҕааддьыттарыгар аналлаах free-to-play ооньуулары оҥорон таһаарар тэрилтэ, 2012 сыллаахха олохтоммута. Сүрүн хонтуората Дьокуускайга олохтоммут. Билигин Сингапуурга, Владивостокка, Санкт-Петербурга уонна Иваново диэн Россия куораттарыгар офистара бааллар. Үлэһиттэрин ахсаана бэйэлэрин ситим-сирдэригэр суруйалларынан 2019 сылга 600-тэн тахса улэсит баар.
Төрүттээччилэр уонна салайаачылар: бырааттыы Алексей уонна Афанасий Ушницкайдар.
Сыл аайы MyTona тэрилтэ иһинээҕи MyTonaCON диэн конференция тэрийэр. Конференцияҕа атын куоракка баар офис улэһиттэрэ бары бииргэ түмсэн опыт атастаһаллар, уонна компания инники былаанын дьүүллэһии буолар.
2017 сылтан саҕалаан компания хас сыл аайы өрөспүүблүкэ таһымнаах сыыппара 2D уонна 3D графикаҕа аналлаах MyTona CG eXPo диэн конференция тэрийэр. Конференция сүрүн сыала сыыппара искусствотын киэҥник тарҕатыы, уонна бүтүн өрөспүүблүкэ худуоһунньуктаран бииргэ түмүү буолар.
Компания туһунан.
2005 сылтан саҕалаан компания төрүттээччилэрэ Алексей уонна Афанасий Ушницкайдар компьютернай оонньуулары онорон таһаарыннан дьарыктаммыттара.
Бырааттыылар аҕаларыттан иэскэ киирэн туран компьютер ылыммыттара. Икки ый иһигэр головоломкалаах Boxy Goxy бастакы казуальнай оонньууларын оҥорбуттара. Кинилэр sulusgames.com домены атыылаһан сайт оҥорон таһаарбыттара. Ол курдук, 2006 сылга Sulus Games хампаанньа баар буолбута.
2008 сыллаахха Freeze Tag хампаанньа сүбэтинэн Boxy Goxy оонньууну тупсаран Xango Tango оонньууну оҥорон биэрбиттэрэ.
2009 сыллаахха өссө биир казуальнай оонньуу тахсыбыта - Strange Cases диэн, детектвнэй сюжеттаах, дьоһуннаах миссиялаах агент ФБР туһунан. Афанасий, бу оонньууну Саҥа Дьылга оҥорон таһаарбыта. Ол курдук, хамаанда улаатан, компания саҥатан саҥа оонньуулары оҥорон барбыта.
2012 сыллаахха MyTona диэн саҥа хампаанньаны тэриммиттэрэ. Эмиэ ити сыл мобильнай тэриллэргэ аналлаах The Secret Society бастакы оонньууларын таһаарбыттара. Саамай кэнники тахсыбыт Seekers Notes оонньуулара Apple App Store iPadка аналлаах оонньуларга 10 ахсаан саамай атыыланар оонньууларга киирэр хас да дойдуга киирэр: США, Канада, уонна Европа дойдуларыгар.<|endoftext|>
Дьөлүһүөн
Дөлүһүөн — ыарҕа үүнээйи. (Нуучч. Шиповник иглистый, даурский, якутский (Rosa acicularis Lindl, R. dahurica Pall, R.jacutica Juz)). Дьөлүһүөннүҥүлэр уруулуу уустар бөлөхтөрө.
Кылгас морфологията.
Дьөлүһүөн сбирдэҕэ суох кыстыыр талах. Саха сиригэр дьөлүһүөн үс көруҥэ баарыттан ордук киэҥник тарҕанан үүнээччи иннэлээх роза (дьөлүһүөн) буолар. Бу дьөлүһүөн умнаһа кыһыллыҥы күрэҥ өҥнөөх, хойуу ньолбоҕор сэбирдэхчээннэрин кытта уһун туураҕа наарданан иккилии буола-буола утарыта олороллор. Биир сэбирдэхчээн туура төбөтүгэр олорор. Уһун синньигэс төрдүнэн сыста үүммүт биэс чааскы сэбирдэхтээх, кэтит төгүоүк кубархай кыһыл биэс эминньэхтээх. Сибэкки олоҕо көһүйэ курлук сиэмэтэ ситэрин саҕана сибэкки олоҕо халыҥныыр, сүмэһиннирэр, кытарымтыйар саһархайдыҥы кыһыл өҥнөөх отон ас буолар. Сибэкки олоҕуттан үөскээбит маннык аһы ботаниктар сымыйа үөскэх дииллэр. Бу сымыйа үөскэх (отон) иһигэр кытаанах бытархай, хоччорхой,түүнэн бүрүллүбүт дьиҥнээх үөскэхтэр; эриэхэчээннэр) бааллар. Эриэхэчээн сырдык араҕас өҥнөөх халыҥ уҥуохтуйбут хаҕын иһигэр биирдии сиэмэлээх. Дьөлүһүөн бэс ыйын бүтэһигэр 2-3 нэдиэлэ курдук сибэккилиир. Биир ыйынан ас үөскээн барар уонна атырдьах ыйын иккис аҥарыгар ситэр. Сиппит отоно саһархайдыҥы кыһыл хойуу сүмэһиннээх, минньигэс ас буолар.
Иннэлээх дьөлүһүөнтэн саха дьөлүһүөнүн арааран көрөр дөбөҥ. Иннэлээх дьөлүһүөн умнастара уонна сэбирдэхтэрэ хойуу, синньигэс,көнө сытыары хатыылаахтар,аһа уһун синньигэстиҥи нолбоҕор ,икки уһугар синньииллэр. Саха дьөлүһүөнэ хатыылара сэдэхтэр, олоҕор бүүрэ тутуллубуттара уонна кэтиттэр,аллара диэки өҕүллүбүттэр. Үөскэхтэрэ төгүрүктэҥилэр.
Саха сирин дьөлүһүөнүн үһүс көрүҥэ Даурия розата. Инники ааттаммыт икки көрүҥтэн уратыта сэбирдэхтэрин тууралара, самалык сэбирдэхтэрэ уонна сэбирдэхтэрин аллараа өттүлэрэ кыра хойуу кугас былчархайынан бүрүллүбүттэр. Сибэккилэрэ үксүн 2-4 буолан олороллор.
Үүнэр сирэ.
Иннэлээх дьөлүһүөн сырдык, сөбүгэр сииктээх булкастаах ойуурга ,талах иһиригэр ,тыа саҕатыгар,үрэхтэр эҥиэлэригэр, өрүс арыыларыгар өлгөмнүк үүнэр. Саха дьөлүһүөнэ үүнэр сирэ өрүс хайыр таастаах тибии кумахтара уонна иһирик талахтара. Онтон Даурия розата үүнэр сирэ үрэх эҥиэлэрэ.
Тарҕана үүнэр сирдэрэ. Иннэлээх дьөлүһүөн республика бары оройуоннарыгар киэҥник тарҕанан үүнэр. Оттон саха дьөлөһүөнэ республика соҕуруу өттугэр үүнэр.
Туттуллар органнара. Сымыйа «отон» үөскэхтэрэ. Дьөлүһүөнү наһаа ситэ илигинэ хомуйуллар. Өскөтүн хойут хомуйар буоллахха хатан эрдэҕинэ ,ол эрээри түһэилигинэ хомуллар. Куҥҥэ эбэтэр оһоххо 80-90 С итиигэ хатарыллар.
Химическэй састааба.
Дьөлүһүөн отоно ыарыыны эмтиир,сэрэтэр суолталаах сүрүн веществоларынан С,В2,P,К, провитамин А (12-18 мг/%) буолаллар. Итилэри таһынан флавоноловай гликозидтар, саахар (18%диэри), дубильнай веществолар (4,5%), лимоннай кислота (2%диэри),пектиннэр (3,7%), ликопин уо.д.а. бааллар. Даурия дьөлөһүөнугэр 4-17%, оттон иннэлээх роза5а 4,3-7,2 % аскорбиновай кислота баар. Силстэрэ уонна сэбирдэхтэрэ дубильнай веществолардаах. Оттон сиэмэлэригэр сыалаах- арыылаах уонна Е битэмиин баара биллибит. Сибэккилэрэ балачча тэтэркэй, эфрдээх арыылаах, дубильнай веществолаах уонна флавоноидтахтардаах.
Уопсайынан дьөлүһүөн апельсинааҕар уонна лимоннааҕар 10 төгүл элбэх битэмииннээҕин иһин бэртээхэй поливитаминнай эмп буолар.
Медицинаҕа туттуллуута.
Дьөлүһүөн препараттара куртах секрециятыгар соляной кислота оҥоһуллара аҕыйааһыныгар туһалаах. Ол иһин куртахтарыгар ас буһарар аһыылара аҕыйах дьоҥҥо туттуллара ордук. Дьөлүһүөн отонноро ордук оҕолорго уонна кырдьаҕастарга хаан аҕыйааһыныгар ,уҥуох тостуутугар, сүһүрэн бааһырыыга ,сорох айах салгыҥнаах бүрүөтэ уонна тирии ыарыыларыгар баас оһорорго, эт-хаан быста ырыытыгар , дьүдьэйиигэ ,уопсай туругу бөҕөргөтөргө уонна да атын ыарыыларга туһаныллар. Дьөлүһүөн отоно үөс тахсар үлэтин күүһүрдэрэ быһаарыллыбыта, ол иһин быар уонна үөс куолаҕайдарын ыарыыларыгар атын эмтиир терапияны сэргэ туттарга сүбэлэнэр.
Дьөлүһүөн отонун көөнньөһүгэ анациднай гастрикка үчүгэй дьайыылааҕа биллибитэ. Дьөлүһүөн хаҕа уонна сиэмэтэ сымнаҕастык хойууну таһаарар дьайыылаахтар. Ордук элбэхтик дьөлүһүөн от онуттан ылыллар арыы туттуллар. Бу арыы састаабыгар сыаллаах арыылар (линолевай, линоленовай, олеиновай , стеариновай уо.д.а),каротинодтар,Е битэмиин киирэллэр. Дьөлүһүөн арыытын (1 ч.нь.күҥҥэ иккитэ) оһоҕос сүһүрэн бааһырыытыгар иһиллэр, итини таһынан таска:өрүллэр. Чэй курдук аһыах иннинэ сылаастыы ½-1/3 ыст. иһиллэр. Сойутан да баран муорус курдук эмиэ иһиэххэ сөп.
Битэмииннээх утах курдук дьөлүһүөнү уонна отону тэҥнээн (барыанньалары) биирдии ост.нь.холбоон 2 ыст.оргуйбут ууга суурайан бэрт дөбөҥнүк дьиэҕэ оҥостуохха сөп, ½-1 ыст.диэри иһиллэр ,ордук тумуулуур,мөлтүүр кэмҥэ. Атын битэмииннээххолбодоһуктары дьөлүһүөнү кытта араас отоннору холбоон оҥоруохха сөп. Дьөлүһүөнтэн барыанньа компот, пастила,джем,утах оҥороллор.<|endoftext|>
Кыhыл собо тыла
Кыһыл собо тыла (, ) -
Бу үүнээйини тыаҕа, хатыҥ чараҥҥа булуохха сөп. Тарҕана үүнэр буолан, хомуйарга олус табыгастаах. Ханнык баҕарар киһи тыаҕа таҕыстар эрэ көрсөр үүнээйиитэ.
7-10 см үрдүктээх, умнаһын төрдүгэр хас да төгүрүктүҥү быһыылаах, уһун туураҕа олорор сэбирдэхтээх. Умнаһа күһүн хатар, сэбирдэхтэрэ эрэ хаалаллар. Сибэккилэнэр кэмэ бэс ыйын иккис аҥаарыттан от ыйын бүтүөр диэри. Бу кэмҥэ сэбирдэҕин хомуйан, күлүк сиргэ хатараллар. Сорохтор саас эрдэ эбэтэр күһүн хомуйан туһаналларын ордороллор. Сэбирдэхтэри ыга сабыллар тимир иһиккэ кыратык ууну ибиирэн баран, хаппахтаан, кытарбыт чох үрдүгэр 30 мүнүүтэ сылытыллар. Маннык кууртахха, сэбирдэх тас өттө үрүҥнүҥү өҥнөнөр. Ол кэнниттэн салгыы күлүк сиргэ куурдуллар. Маннык куурдууга сэбирдэх хараарара, буорту(отход) буолара биллэрдик аҕыйыыр.
Сэбирдэҕи оргуйбут ууга көөнньөрөн, төбө, куртах ыарыытыгар, сүһүөх дьарҕатыгар, хаан тохтотор, ииктэтэр эмп быһыытынан тутталлар. Биир улахан ньуоска сэбирдэҕи биир ыстакаан ууга оргутан, айах бааһырдаҕына сайҕаныахха сөп. Ириҥэлээх бааһы, халтаһа кутургуйатын үчүгэйдик ыраастыыр.<|endoftext|>
Инженернэй-техническэй институт
Инженернэй-технический институт — тутуу (строительство) хайысхатыгар устудьуоннары үөрэтэн таһаарар М. К. Аммосов аатынан Хотугулуу-Илиҥҥи федеральнай университет института. Институт билиҥҥи декана — Корнилов Терентий Афанасьевич.
Институт историята.
1956 сыллаахха техническэй факультет Дьокуускайдааҕы государственнай университеты кытта бииргэ тэриллибитэ. Бастаан факультет 5 cалаалаах(отделение) этэ, 3 сылынан икки факультекка арахсыбыта, онтон биирэ инженернэй-техническэй факультет. ИТФ тутааччылары, геологтары, горняктары бэлэмнээбитэ. 1962 сыллаахха ИТФ киэhээҥи отделениета арыллыбыта уонна «Студеннар проектнай конструкторскай бюролара» (Студенческое проектно-конструкторское бюро) тэриллибитэ. 1968 сылга бастакы устудьуоннар тутар этэрээттэрин тэрийбиттэрэ. 1983 сылга инженернэй-техническэй факультекка геологическай отделение базатыгар геологическай факультет тэриллибитэ, кэнники геологоразведочнай факультет диэн уларытыллан ааттаммыта. 1995 сыллаахха геологоразведочнай факультекка ИТФ горнай салаата көспүтэ. Ити кэмтэн саҕалаан ИТФ Россия Хотугулуу Илиҥҥи регионнарыгар идэтиллибит тутуу факультеттарыттан биирдэстэрэ буолбута.
М. К. Аммосов аатынан Хотугулуу-Илиҥҥи федеральнай университет ректорын бирикээһининэн 2012 с. факультет инженернэй-техническэй институт буолбута. ИТИ университекка бастакынан үөрэххэ консультациялыыр пууну Нерюнгри куоракка арыйбыта. УКП тутуу инженердэрин үөрэтэр киэhээҥи салаата кэнники Нерюнгритааҕы техническэй институт ХИФУ филиалынан буолбута.
Деканнар.
Деканнарынан Д. М. Сивцева, К. А. Баранова, И. Н. Ганелина, В. С. Андреева, Р. М. Скрябина, А. Н. Васильева улэлээбиттэрэ. Кэнники сылларга ИТФ деканнарынан доценнар В. Г. Аржаков, Н. И. Тарасов, В. В. Филиппов, Ю. Н. Буслаев, А. Т. Копылов үлэлээбиттэрэ.
Выпускниктар.
Факультет үгүс выпускниктарынан киэн туттар, кинилэр истэригэр В. А. Судачен — «Якуттяжстрой» начальнига (1978-1988сс), С. С. Борисов — «Сибтехмонтаж» трест ЯМУ начальнига, «Северовостокхиммонтаж» трест дьаhайааччыта, ПСМО «Востоктехмонтаж» генеральнай директора (1966-1995сс), араас сылларга министирдэринэн үлэлээбит Ю. Д. Трофимов, Д. Д. Трофимов, Ю. Н. Буслаев, Ф. Х. Гробман, В. М. Шомоев, А. Н. Скрыбыкин, В. П. Ефимов, бөдөҥ тэрилтэлэр генеральнай директордарынан үлэлээбит А. А. Берш, В. М. Тяптиргянов, И. И. Горохов, И. И. Полушкин, А. И. Ховров уо.д.а выпусниктар билиҥҥи кэмҥэ араас тэрилтэлэр салайааччыларынан үлэлии сылдьаллар.
ИТИ бүгүҥҥү күҥҥэ.
Институт — республикаҕа тутуу индустриятын специалистарын үөрэтэн таhаарар соҕотох үрдүк үөрэх тэрилтэтэ. Институт иhинэн «Дьокуускай киинэ» боруобалыыр киин, «Энергоэффективные строительные материалы на Севере» инновационнай технологическай киин, аттестация уонна тохтоло суох профессиональнай техническэй үөрэхтээhин киинэ, производственнай мастарыскыайдар, аныгылыы тэриллээх компьютернай кылаастар бааллар.
Институтка киирэргэ оскуола оҕолорун БКЭ математика, русский язык уонна физика балларын көрөллөр, ону кытта орто үөрэҕи бүтэрбит устудьуоннар собеседование ааһаллар.
Институт тутула.
Институт састааба: 7 үөрэтэн таhаарар уонна 2 хааччыйар кафедра, 15 үөрэх научнай лабораторията, 1 компьютернай киин; 84 штаттаах преподавателлэр, олор истэригэр 4 наука доктора уонна 36 наука кандидата. Устудьуоннар бакалавриаты бүтэрдэхтэринэ магистратураҕа Тутуу хайысхатынан үөрэхтэрин салгыахтарын сөп.
1992 сыллаахха Теплогазоснабжение и вентиляция кафедрата арыллыбыта. Кафедраҕа 1999 с. 25 миэстэлээх кэтэхтэн үөрэниигэ бастакы устудьуоннар үөрэнэ киирбиттэрэ. ТГВ кафедрата үгүс сылларга үөрэтэр-методическай кабинеты оҥорууга, үөрэтэр босуобуйалары, элбэх литератураны хомуйууга улахан болҕомтотун ууран үлэлиир. Кафедра бырайыактыыр уонна производственнай тэрилтэлэри кытта сибээстээх (ГТПИИ «Сахапроект», ОАО «Якутпроект», АО «Якутагропромпроект», ОАО «Ленагаз», Министерство ЖКХ и Э РС(Я), ГУП «Республиканский центрэнергоресурсосбережения», ОАО «ЯкутТЭЦ», МУП «Теплоэнергия» уо.д.а.).
1962 сылга Графика уонна черчение кафедрата аhыллыбыта. Сэбиэдиссэйинэн старшай преподаватель Н. С. Николаев анаммыта. 1981с уларыйыы киирбитинэн Инженернэй графика (Инженерная графика) диэн саҥа кафедра тэриллибитэ. 2015 сылтан бу кафедраны педагогическай наука кандидата, доцент А. А. Дарамаева салайбыта. Инженернэй графика кафедрата устудьуоннарга билии эрэ биэриинэн муҥурдаммакка бүтүн республика эдэр ыччатыгар графическай грамотнаhы үөрэнээччилэр республиканскай олимпиадаларын нөҥүө иҥэрэр туhугар үлэлиир.
Сигэлэр.<|endoftext|>
Федотов Александр Иванович
Олоҕун кэрчиктэрэ.
Чурапчы улууһун Одьулуун нэhилиэгэр 1967 с. олунньу 4 күнүгэр төрөөбүтэ.
1984 - 1992 сс. Москубатааҕы инженернай - строительнай институтка үөрэммитэ.
1985 - 1988 сс. Сэбиэскэй аармыйаҕа сулууспалаабыт.
1992 - 1993 сс. Чурапчытааҕы МПМК прораба.
1993 - 1995 сс. Чурапчытааҕы МПМК сүрүннүүр инженера.
1995 - 1997 сс. Чурапчы улууhун баhылыгын тутуу, ОДьКХ, промышленность боппуруостарыгар солбуйааччыта.
1997 - 1998 сс. Саха Сирин "Целевой фонд будущих поколений" сүрүннүүр специалиһа, управлениятын салайааччыта.
1998 - 2000 сс. СР экономикаҕа министерствотын управлениятын салайааччыта.
06.2000 - 04.2002 сс. СР правительствотын председателин солбуйааччытын управлениятын салайааччыта.
2002 - 2003 сс. СР экономикаҕа министерствотын департаменын салайааччыта.
2003 - 2007 сс. СР экономикага министирин солбуйааччыта.
2007 сылтан олоҕун тиhэх күнүгэр диэри Республикатааҕы инвестиционнай компания генеральнай директора.
2005-2010 сс. Чурапчы улууhун боксаҕа федерациятын президенэ.
2010-2012 сс. СР боксаҕа федерациятын президенэ.
2012 с. ыарахан ыарыыттан күн сириттэн күрэммитэ.
Наҕараадалара.
- СР норуотун хаһаайыстыбатын үтүөлээх үлэhитэ;
- РФ бочуоттаах тутааччыта;
- Чурапчы улууhун Ытык киһитэ
Аатын үйэтитии.
Чурапчыга кини аатын сүгэр многофункциональнай спортивнай комплекс арыллыбыта;
Комплекс иннигэр памятник турбута;
Чурапчы нэhилиэгэр кини аатын сүгэр уулусса баар.
Ылыллыбыт сирэ.<|endoftext|>
Горнай улууһун олоҥхоһуттара, саха фольклорун толорооччулара
АЛЕКСЕЕВ СЕМЕН ГРИГОРЬЕВИЧ-УУСТАРАБЫС (1900-1995 сс.).
Семен Григорьевич Алексеев-Уус Уола Уустарабыс 1900 с. Ороһуоспа тымныытын угэнигэр сүөһү иитиитинэн дьарыктана дьадаҥы ыалга төрөөбүтэ.
Кини олоҥхоһут, алыптаах остуоруйаһыт, сээркээн сэһэнньит, сытыы тыллаах чабырҕахсыт, алгысчыт быһыытынан биллэр.
Саха бастакы кинорежиссера А.С. Романов «Орто дойду» диэн киинэтигэр уһуллубута. Фольклористар П.Е. Ефремов, П.Н. Дмитриев, В.В. Илларионов кинини кытта көрсөн, репертуарын магнитофоҥҥа устан хаалларбыттара. Республикатааҕы араадьыйа фондатыгар олоҥхолоро уһуллан харалла сыталлар. Семен Григорьевич-Уустарабыс «Күөх Көҕөччөр аттаах Бэрт оҕо Дьэбириэлдьин Бэргэн», «Чөҥөчөк оҕонньор, Төҥүргэс эмээхсин», «Бадьайа Бухатыыр, Тэриэппинэ Бэргэн» олоҥхолору айан, ыллаан, толорон хаалларбыта.
НИКОЛАЙ МИХАЙЛОВИЧ ТАРАСОВ ИЙЭ ОЛОҤХОҺУТ (1928-2002 сс.).
Тарасов Николай Михайлович 1928 с. Горнай улууһун Маалтааны нэһилиэгин Тоҥуулаах учаастагар төрөөбүтэ. Алгысчыт, тойуксут, оһуокай тылын этээччи.
Улуустааҕы куонкурустар, фестиваллар кыайыылаахтара. 1990 с. Ыла олоҥхоһут быһыытынан биллибитэ. Олоҥхоҕо анаммыт научнай-практическай конференциялар кыттыылаахтара.
2006 с. Горнай улууһа 75 сылын туолуутун көрсө «Горнай улууһа» муниципальнай оройуон дьаһалтатын уонна аймахтарын көмөлөрүнэн «Бүдүрүйбэт Нүһэр Бөҕө» олоҥхо кинигэтэ тахсыбыта, кинигэҕэ барыта 4 олоҥхо киирбитэ: «Бүдүрүйбэт Нүһэр Бөҕө», «Күн Эрили», «Дуулаҕа Баатыр», «Ала Туйгун». Кинигэҕэ алгыстара, тойуктара, ахтыылар суруллубуттара.
Николай Михайлович «Күн Эрили» олоҥхото «Солли Тутти» студияҕа уһуллубута, «Бүдүрүйбэт Нүһэр Бөҕө» олоҥхото Япония Тиба университетын докторана Ямасита Мунэхиса тэрийиитинэн дьоппуон тылыгар тылбаастаммыта, атын омук эпическэй айымньыларын кытта тэҥнии тутуллубута.
ЕГОРОВ МИХАИЛ СПИРИДОНОВИЧ (1925-2005 сс.).
Михаил Спиридонович Егоров 1925 с. Арҕаа Хаҥалас улууһугар Ньурбаҕанчына нэһилиэгэр дьадаҥы кэргэҥҥэ төрөөбүтэ.
1940 с. Солоҕон нэһилиэгин Өрт 7 кылаастаах оскуолатын уөрэнэн бүтэрбитэ. Улуус культурата сайдыытыгар бочуоттаах сынньалаҥҥа тахсыар диэри 45 сыл устата үтүө суобастаахтык үлэлээбитэ. Михаил Спиридонович салайар Оройуоннааҕы культура дьиэтэ Бүтүн Союз уонна республика үрдүнэн ыытыллыбыт көрүүгэ «Культура бастыҥ дьиэтэ» уонна «Туйгун үлэлээх кулууб» ааттары ылбыта. 1981-1996 сс. «Эрчим» АКБ сэбиэдиссэйинэн ананан улэлээбитэ. Кэлин сылларга оҕолору фольклорга уһуйууга дьаныардаахтык үлэлэспитэ. Михаил Спиридонович айымньылаах үлэтэ сыаналанан РСФСР, Саха АССР культуратын үтүөлээх үлэһитэ, Үлэ Кыһыл Знамята уордьан кавалера, Горнай оройуонун Бочуоттаах олохтооҕо буолбута.
Норуот ырыаларын, тойуктарын толорооччу, Бэрдьигэстээх народнай театрын артыыһа, алгысчыт.
СЛЕПЦОВА ЕВДОКИЯ ВАСИЛЬЕВНА.
1931 с. олунньу 27 күнүгэр Бүлүү оройуонугар Баппаҕаайы нэһилиэгэр күн сирин көрбүтэ. Маҥаны нэһилиэгэр олорор, пенсионерка. Уус-уран самодеятельность актыыбынай кыттыылааҕа, сцена ветерана, Улуус фестивалын, көрүүтүн лауреата, дипломана. Тойугу, оһуокайы кэрэхсээн толорор. Аман өс тыллаах алгысчыт.
АЛЕКСАНДРОВА УЛЬЯНА МИХАЙЛОВНА (1935-1999 сс.).
Ульяна Михайловна 1935 с. Горнай улууһун Кировскай нэһилиэгэр төрөөбүтэ. Оҕо сааһыттан таптаан туойара. Нууччалыы, сахалыы ырыалары сөбүлээн ыллыыра. Бүтүн Союзтааҕы норуот айымньытын фестивалын уонна Республика фольклорнай фестивалларын, уус-уран самодеяльноһын көрүүтүн, тойуксуттар күрэхтэрин хас да төгүллээх лауреата, дипломана. Сцена ветерана. Кэлин оһуокай тылын таһаарарга бастыҥ этээччилэр кэккэлэригэр сылдьыбыта. Ульяна Михайловна «1941-1945 сс. Аҕа дойду Улуу сэриитин сылларыгар килбиэннээх үлэтин иһин» мэтээлинэн, «Социалистическай куоталаһыы кыайыылааҕа» знагынан наҕараадаламмыта. Улуу Кыайыы 50 сылыгар тыыл уонна үлэ ветерана буолан, СР Президенэ М.Е. Николаев Эҕэрдэ суругун үөрүүлээхтик туппута.
ЗАХАРОВ ИВАН СПИРИДОНОВИЧ (1938-2000 сс.).
Захаров Иван Спиридонович 1938 с. олунньу ый 27 күнүгэр Солоҕон нэһилиэгэр төрөөбүтэ. Иван Спиридонович оҕо сааһыттан сахалыы ырыаны, тойугу толоро үөрэммитэ. Республикатааҕы бастакы фольклор фестивалын лауреата, улуус уус-уран самодеятельноһын хас да төгүллээх лауреата, дипломана. Идэтинэн тутааччы.
ВАСИЛЬЕВ ГРИГОРИЙ ИННОКЕНТЬЕВИЧ.
Григорий Иннокентьевич Васильев-Бырылатар Киргиэлэй 1931 с. Бүлүү оройуонугар Баппаҕаайы нэһилиэгэр Илбэҥэ бөһүөлэгэр тохсунньуга, Кириһиэнньэ саҕана төрөөбүтэ. Оһуокайы оҕо эрдэҕиттэн тапталан толорооччу, норуот таптыыр «Моотуона», «Даайа», «Тугуй бэрдэй кэрэтэй» уо.д.а. көрдөөх ырыалары толорор. Горнай улууһун Бэрдьигэстээх нэһилиэгэр олорор. Самодеятельность актыыбынай кыттыылааҕа, улуус, республика ыһыахтарыгар, оһуокай куонкурсугар кыттааччы. Григорий Иннокентьевич 2009 с. Уус-Алдан оройуонугар ыытыллыбыт Олоҥхо ыһыаҕар Оһуокай уонна Дэгэрэҥ ырыа күрэҕэр кыттан, анал номинацияҕа тиксэн, сыаналаах бирииһинэн наҕараадаламмыта. Бүлүү улууһугар ыытыллыбыт Манчаары спартакиадатыгар оһуокай күрэҕэр «Улуу Кыайыы тойуксута» анал аакка тиксибитэ. Билигин бочуоттаах сынньалаҥҥа олорор.
КУБАРОВ АФАНАСИЙ АЛЕКСАНДРОВИЧ.
1925 с. Маалтааны нэһилиэгэр төрөөбүтэ. Кыра эрдэҕиттэн ырыаны-тойугу ис-сүрэҕиттэн кэрэхсиирэ. Кэлин уус-уран самодеятельноска кыттан талааннаах хомусчут, кырыымпаһыт, тойуксут уонна оһуокай этээччи быһыытынан биллибитэ.
Оройуоҥҥа, республикаҕа ыытыллыбыт фестиваллар хас да төгүллээх лауреаттара. Айылҕаттан анаппыт талаанынан драматическай куруһуокка дьарыктанан Т. Сметанин «Лоокуут уонна Ньургуһун» драматыгар Мөлчөс, С. Ефремов «Чуумпу кытылыгар» кырыымпаҕа оонньоон, Үөһээ Бүлүүгэ ыытыллыбыт бастакы драматическай коллективтары көрүүгэ кыттыбыта. Сахалыы кырыымпаны оҥорон, бэйэтэ оонньоон үгүс көрөөччү биһирэбилин ылбыта. Магадан куоракка ыытыллыбыт I Бүтүн Союзтааҕы норуоттар айар үлэлэрин фестивалыгар Оройуоннаҕы культура дьиэтин «Кылыһах» саха народнай ансамбылыгар кырыымпаҕа оонньообута.
Афанасий Александрович сахалыы эмтиир үтүө дьоҕура оройуоҥҥа эрэ буолбакка, республикаҕа биллэн дьон-сэргэ махталын ылар.
МАРИЯ ВАСИЛЬЕВНА, ВАСИЛИЙ АВКСЕНТЬЕВИЧ МОХНАЧЕВСКАЙДАР НОРУОТ МААСТАРДАРА, САХА РЕСПУБЛИКАТЫН КУЛЬТУРАТЫН ҮТҮӨЛЭЭХ ҮЛЭҺИТТЭРЭ.
Мария Васильевна 1930 с. билиҥҥи Горнай улууһун Бэрдьигэстээх нэһилиэгин Маай учаастагар, Василий Авксентьевич 1931 с. Чурапчы Чыаппаратыгар төрөөбүттэрэ. Идэлэринэн иккиэн худуоһунньуктар, иккиэн уус-уран самодеятельность актыыбынай кыттыылаахтара. Бэрдьигэстээх народнай театрын артыыстара, сцена ветераннара, саха национальнай инструменнарын оҥорууга норуот маастардара. Мария Васильевна айылҕаттан анаппыт импровизатор-хомусчут. 1972 с. саха музыкальнай тэриллэрин оҥорууну саҕалаабыттара. Кинилэр оҥорбут бастакы сахалыы национальнай инструменнарынан республикаҕа бастакы саха национальнай инструменнарын ансамбла тэриллэн, 1977 с. Магадан куоракка ыытыллыбыт I Бүтүн Союзтааҕы норуоттар айар үлэлэрин фестивалыгар «Кылыһах» саха народнай ансамбылыгар оонньообуттара. 1982 с. Ульяновскай, Москва куораттарга ыытыллыбыт Саха сирин культуратын уонна искусствотын Күннэригэр, 1985 с. Монголия Народнай Республикатыгар РСФСР литературатын уонна искусствотын күннэригэр музыкальнай инструменнар быыстапкаларыгар кыттыбыттара. Василий Авксентьевич туруорсуутунан 1995 с. республикатааҕы музыкальнай инструменнары оҥорор мастарыскыай арыллыбыта. 2004 с. Республикатааҕы музыкальнай инструменнары оҥорор мастарыскыайга Мария Васильевна, Василий Авксентьевич Мохначевскайдар ааттара иҥэриллибитэ.
ЕФРЕМОВА ВАРВАРА ГРИГОРЬЕВНА – ХОМУСЧУТ ИМПРОВИЗАТОР.
Ефремова Варвара Григорьевна 1929 с. төрөөбүтэ. 10 саастааҕыттан хомуска тыаһатарын, ырыа ыллыырын саҕалаабыт. Хомуска бэйэтэ сылдьан эрэ эдьийэ Марфаны кытта тыаһата үөрэммит.
10 оҕолоох Герой ийэ. Оҕолоро, сиэннэрэ бары хомуска оонньууллар.
Уус-уран самодеятельность актыыбынай кыттыылааҕа, улуус, республика фестивалларын лауреаттара, дипломнара. Күн бүгүҥҥэ диэри ыллыы-туойа, хомустуу сылдьар. Сиэттэрин үөрэтэр-такайар, көрөр-истэр. Дьиэ кэргэн хомуска ансамбылын тэрийэн 2000, 2003, 2007 сылларга ыытыллыбыт «Хомус биһигэ» республикатааҕы дьиэ кэргэн ансамбылларын фестивалларыгар кыттан дипломант, лауреат үрдүк аатын ылары ситиспитэ. Фестиваль «Саамай кырдьаҕас оонньооччулаах» уонна «Саамай элбэх кыттааччы оҕолоох дьиэ кэргэн» номинацияларын хаһаайынынан буолбута. Варвара Григорьевна улахан уола Ефремов Егор Егорович, кыргыттара Ефремова Тамара Егоровна, Ефремова Агафья Егоровна уонна сиэннэрэ Ефремова Маша, Ефремова Варя, Ефремова Аня, Жиркова Алиса, Оконешников Илья, Оконешникова Сайаана хомуска дьаныһан туран дьарыктаналлар.
Варвара Григорьевна «Табыгыр» диэн «Саха» НВК уонна Хомус музейа тэрийбит куонкурустарын кыттыылааҕа, улууска ыытыллар фестиваллар кыайыылаахтара.
АНДРЕЕВА ВАРВАРА НИКОЛАЕВНА.
Варвара Николаевна 1927 с. Одуну нэһилиэгэр төрөөбүтэ. Варварв Николаевна кыра оҕо эрдэҕиттэн чабырҕахтыырын сөбүлүүрэ. Кини ханнык баҕарар чабырҕаҕы уустаан-ураннаан, ойуулаан-дьүһүннээн көрдөрөн, көрөөччүгэ тиийэр гына итэҕэтиилээхтик ааҕан, көрөөччү биһирэбилин ылар.
Варвара Николаевна кылынан өрүүгэ Норуот маастара.
= Ылыллыбыт сирэ =
Горный улус. История, культура, фольклор – 2010г. (Улусы Республика Саха (Якутия). [гл. редкол. серии: А.С. Николаев и др.]) – 342-350 сирэй;<|endoftext|>
Яковлев Семен Илларионович
Олоҕун олуктара.
1967 с. алтынньы 28 кунугэр Чурапчы улууhун Одьулуун нэhилиэгэр төрөөбүтэ.
1984—1985 сс. Мындаҕаайы сопхуоhун рабочайа.
1985—1987 сс. Сэбиэскэй аармыйаҕа сулууспалаабыт.
1988—1990 сс. Мындаҕаайытаа5ы сопхуос көҥүллэммит сэкрэтээрэ.
1990—1992 сс. Москубатааҕы землеустройство институтун устудьуона.
1992—1993 сс. Спецгруппа 1-кы категориялаах специалиһа.
1993—1993 сс. Өлүөхөмэ куоратын дьаhалтатын специалиһа.
1993—1994 сс. Спецгруппа 1-кы категориялаах специалиһа.
1994—1995 сс. Сир реформатын комитетын сүрүн специалиhа.
1995—1997 сс. Муома улууhун сир хамытыатын салайааччыта.
1997—1999 сс. Дьокуускай спецкомземын сүрүннүүр специалиһа.
1999 с. Москубатааҕы землеустройство институтун бутэрбитэ.
1999—2000 сс. Дьокуускай куорат землеустройствоҕа отделын салайааччыта.
2001—2004 сс. Дьокуускай куорат землеустройствоҕа отделын сүрүннүүр специалиһа.
2004—2006 сс. «Земельная служба» муниципальнай унитарнай тэрилтэ директора.
2006—2007 сс. Ростехинвентаризация Саха Сиринээҕи салаатын дириэктэрин 1-кы солбуйааччыта.
2007—2008 сс. Ростехинвентаризация Саха Сиринээҕи салаатын дириэктэрэ.
2008—2013 сс. Чурапчы улууhун баhылыга.
2013 сылтан айылҕа харыстабылын миниистирин 1-кы солбуйааччыта.
Наҕараадалара.
- СР норуот хаһаайыстыбатын үтүөлээх үлэһитэ (2017).
- СР бочуоттаах сир туруорааччыта.
- СР экономикаҕа уонна промышленнай сайдыыга министерствотын туйгуна.
- Чурапчы улууhун бочуоттаах гражданина.
- СР Президенин бочуотунай грамотата.
Ылыллыбыт сирэ.<|endoftext|>
Гуляев Василий Васильевич
Олоҕун олуктара.
1968 с. Чурапчы оройуонун Чурапчы нэhилиэгэр төрөөбүтэ.
1986 с. столяр үөрэнээччитэ.
1986—1988 сс. Сэбиэскэй аармыйаҕа сулууспалаабыт.
1988—1989 сс. Чурапчытааҕы РТП рабочайа.
1990—1995 сс. СГУ историческай факультетын устудьуона.
1995—1999 сс. С. А. Новгородов аатынан Чурапчы орто оскуолатын историяҕа учуутала.
1999—2004 сс. Чурачы улуустааҕы гимназиятын историяҕа учуутала.
2004—2008 сс. Чурапчы улуустаа5ы гимназиятын директора, тэнинэн улуус мунньаҕын бэрэссэдээтэлин солбуйааччыта.
2008—2014 сс. Чурапчы улууhун депутаттарын сэбиэтин бэрэссэдээтэлэ.
2014—2016 сс. СӨ үөрэҕин миниистирин солбуйааччыта.
2016 сылтан СӨ Ил Дарханын уонна правительствотын администрациятын ис политикаҕа департаменын салайааччыта.
На5араадалара.
— СӨ үөрэҕэриитин туйгуна
Ылыллыбыт сирэ.<|endoftext|>
Аммосов Иннокентий Николаевич
Аммосов Иннокентий Николаевич (1949 сыллааҕы төрүөх) — 2002—2008 сс. Чурапчы улууhун баhылыга, СӨ норуотун хаһаайыстыбатын үтүөлээх үлэһитэ, Чурапчы улууһун ытык олохтооҕо.
Олоҕун олуктара.
Балаҕан ыйын 1 күнүгэр 1949 сыллаахха Нам улууhун 2-с Хомустаах нэhилиэгэр төрөөбүтэ.
1964—1969 сс. Калинин аатынан колхуос үлэһитэ.
1969 по 1974 сс. Благовещенскайдааҕы тыа хаhаайыстыбатын институтун устудьуона.
1974—1978 сс. Эрилик Эристиин аатынан сопхуос сүрүн экономиhа.
1978—1982 сс. Чурапчы сопхуос дириэктэрэ.
1982—1984 сс. Хабаровскайдааҕы үрдүкү партийнай оскуола истээччитэ.
1984—1985 сс. Чурапчы райкомун инструктора.
1985—1987 сс. Чурапчы райкомун 2-с секретаря.
1987—1989 сс. Райисполком председателин 1-кы солбуйааччыта, РАПО бэрэсэдээтэлэ.
1989—1991 сс. Эрилик Эристиин аатынан сопхуос дириэктэрэ.
1991—1994 сс. Чурапчытаа5ы ММП ЯАПС бэрэсэдээтэлэ.
1994—2002 сс. Төлөй нэhилиэгин аҕа баhылыга.
2002—2008 сс. Чурапчы улууһун аҕа баһылыга.
2008 сылтан Республикатааҕы инвестиционнай компания генеральнай дириэктэрин солбуйааччыта.
Наҕараадалара.
— СР норуотун хаhаайыстыбатын үтүөлээх үлэһитэ.
— Чурапчы улууhун Ытык киһитэ.
Ылыллыбыт сирэ.<|endoftext|>
Биоэтика
Биоэтика ( — олох, ἠθική — тутта сылдьыы, быьыы-майгы) — медицинаҕа уонна биологияҕа сиэр-майгы туһунан үөрэх.
Устуоруйата.
Аан маҥнай Bioethics диэн тиэрмини 1927 сыллаахха Fritz Jahr (Фриц Джахр) туттубута. 1969 сыллаахха В. Р. Поттер диэн Эмиэрикэ онколога уонна биохимига бу тиэрмини аныгы уйэ5э киьи оло5ор сабыдыаллыан сеп этическай проблемалары бэлиэтээьиннэ туттубута. Медицинскэй сурунаалга 1971 сыллаахха бэлиэтэммитэ.
Encyclopedia of Bioethics (1 т., с. XXI) биоэтика "биологическай уонна медицинскэй наука5а сиэр-майгы еруттэрин, — сыанабыл, быьаарыы ылыныы, тутта сылдьыы уо.д.а. — ситимнээхтик чинчийии диэн быьаарыллар.
Кэлин биомедицинскэй этика уерэх салаатын быьыытынан урдук уерэх кыьатыгар туттуллар буолар. Оччоттон бачча5а диэри биоэтика боппуруостарын араас салаа белуьуектэрэ таарыйаллар. Холобур, буддизм историятын уэрэппит биллиилээх дьоппуон специалиьа Накамура Хадзима (1912—1999) бэйэтин улэлэригэр биоэтиканы элбэхтэ ахтыбыта.
Биоэтика хайысхалара.
Кыара5ас ейдебулгэ биоэтика диэн термин быраас уонна ыарыьах сыьыаннарыгар кестер этическай проблемалары бэлиэтиир. Практическай медицина5а наука уонна билии сайдыытыгар куруутун куедьуйэр ханнык эмэ быьыыны-майгыны уескэтэр усулуобуйалар медицина эйгэтигэр да, киэн арана5а да ырытыьыыны, дьууллэьиини ирдииллэр.
Киэн ейдебулгэ биоэтика диэн термин киьиэхэ эрэ буолбакка, киьини тулалыыр экосистема5а киирэр туох баар тыынннааах организмнарга сыьыаннаах социальнай, экологическай, медицинскэй уонна социальнай-правовой проблемалары чинчийэр. Ити еттуттэн кердеххе биоэтика философскай хайысхалаах, медицина5а уонна биология5а сана технология сайдыытын тумуктэрин сыаналыыр.
Биоэтика тутаах боппуруостара.
Эвтаназия.
Кенул еттунэн олохтон барыы туьунан боппуруос — мэйии елбутун кэннэ эт-хаан оло5ун уьатыы техническэй кыах урдээн истэ5ин аайы — сытыырхайан иьэр.
Органнары кеьеруу.
Гомотрансплантация уонна аллотрансплантация
Тыыннаах киьиттэн орган ылыы.
Россия5а тыыннаах киьиттэн орган ылыы (суруннээн буер) чугас аймахтартан, икки еттуттэн себулэьэр эрэ тугэннэригэр оноьуллар.
Елбут дьон органнарын туьаныы.
Елбут киьиттэн теье эрдэ орган ылыллар да, оччонон операция тумугэ урдук буолар. Ол эрэн елууну туоьулааьын процедурата уонна критерийдара билигин да5аны ырытыыга турар.
Ескетун елбут киьи эбэтэр кини аймахтара орган ылыытын утаралларын туьунан эппэтэх буоллахтарына елбут киьи Россия5а потенциальнар донорынан аа5ыллар.
Органы ылар сулууспаларга эрэллээх буолуу боппуруоьа билигин да5аны ыарахан (потенциальнай донордары елерге тиэрдиини хонтуруоллааьын, кэмигэр кемену онорбот буолуу, быраас этиитинэн операция5а киллэрэн доруобай дьонтон орган ылыы).
Ксенотрансплантация.
Кыыллар органнарын киьиэхэ олордуу, мусульманнарга эбэтэр иудейдарга сибиинньэ органнара, индуистарга — ынах гиэнэ, сиэр-майгы быьыытынан кенуллэммэт. Маны таьынан ксенотрансплантацияны киьи уонна кыыл-суел быраабын кемускээччилэр этичнэйэ суо5унан аа5аллар.
Аборт.
Медицинскэй аборту оноруу туьунан боппуруос араас дойдуларга государство итэ5элиттэн сылтаан сокуонунан атын-атыннык быьаарыллар. Ислам, буддизм уонна индуизм аборт онорууну медицинскэй еруттээх да буолла5ына утараллар. Католическай уонна Православнай церковтар (Нуучча Православнай Церкова эмиэ) Василий Великэй курдук аборту елеруугэ тэннииллэр. Основы социальной концепции Русской Православной Церкви диэн докумуонна ийэ оло5ун быыьыыр сыалтан аборт оноьуллуон себун туьунан этиллэр.
Светскэй государстволар баьыйар еттулэригэр дьахтар бэйэтин организмын бэйэтэ быьаарыан сеп, онтон бэйэтэ туспа бырааптаах личность тереете5унэ эрэ баар буолуон сеп диэн аборту кенуллуур.
Клонирование уонна стволовой клеткалар.
Сорох тугэннэргэ стволовой клеткалары ылаары эмбриональнай эттиктэри туьаналлар (баьыйар еттугэр пациент бэйэтин СК-н эбэтэр бластоциста дифференцированнайа суох клеткаларын туьаналлар). Сорох дойдуларга ити сыалга аборт материалын туьаныы бобуллар, онтон атыттарга in vitro усулуобуйа5а эрэ ууннэриллибит эттиктэри туьаныы кенуллэнэр. Стволовой клеткалары пациент бэйэтин клеткаларын эдэримситиинэн ылыллыбыт индуцированнай стволовой клеткалар солбуйуохтарын сеп. Ити биоэтика проблематын быьаарар.
Клиническэй боруобаны ыытыы.
Сана эмтэр уонна вакциналар клиническэй боруобаларын ыытыы терапия ньымаларын тупсарыыга, ордук туьалаах препараттары булууга наадалаах.
Урукку кэмнэ итинник боруобалааьын билинни курдук киэнник ыытыллыбат этэ, оттон быраастарга ойо5ос эффект эбэтэр уустугуруу боппуруоьугар саарбахтыырга терует суох этэ.
Аныгы фармакология дакаастыыр уонна этическэй клиническай боруобалар ыытыларын хайыхсаларыгар кырата суох опытырда. Итинник опыт уескууругэр кэлинни 50 сылга бэлиэтэммит пациеннар, волонтердар уонна атын боруобалааччылар суукка туьэрбит ирдэбиллэрэ сабыдыаллаабыттар.
Билигин боруобалааьынна кыттарга пациент эбэтэр волонтер «информированнай себулэнэ» баар буолуохтаах.
Суррогатнай ийэ буолуу.
Суррогатнай ийэ буолуу технологията сорох дойдуларга (Германия) кенулэ суох, оттон Россия5а уонна Украина5а кенуллэнэр.
Дойду аайы атын-атын сокуон баар.
Евгеника.
Быьаарыыга турар сорук сурун етте киьи геномугар оло5уран ылыныллар быьаарыы тумугэр эбэтэр туьунан биометрическэй тестар тумуктэригэр оло5урар. Ити тумуктэр врачебнай кистэлэн буолаллар уонна «атын сыалга туьаныы» куттала баар, холобур — страховкалааьынна, улэ5э киириигэ.
Бугунну куннэ эмбрион пренатальнай диагностикатын характеритстиката (пол, наследственнай ыарыы маркердара, изоферментнай система баара уо.д.а.) киьи естественнай генын пулун уларытыы суолун арыйар.
Арассыйаҕа.
2001 сыллаахха РФ Доруобуйа харыстабылын министерствота биоэтика Программатын ылыммыта.
Биоэтика эбэтэр олох этиката — этика салаата. Биоэтика тыыннаахха моральнай еттуттэн керуугэ ханнык дьайыылар кенуллэниэхтэрин себун быьаарар.
1999 сыллаахха, кулун тутарга, термины айбыт В.Поттер Коста-Рика5а онорбут дакылаатын тумугэр эппитэ: «Биоэтиканы у5арыйыыны, эппиэтинэстээх буолууну уонна компетентноьы тумэр сана этическай уерэх, бары культуралары холбуур, междисциплинарнай хабааннаах, „киьини ытыгылааьын“ диэн ейдебулу кэнэтэр наука быьыытынан керергутугэр кердеьебун».
Биоэтика научнай-техническэй сайдыыттан тутулуктаах экология5а, биология5а, медицина5а тахсар этико-правовой характердаах «проблемнай быьыыга-майгыга» тиьиликтээх эппиэт биэрэр, чуолаан — аныгы клиническэй практика5а.
Маныаха социальнай-экономическай фактор, глобализация, культурнай-религиознай угэстэр улахан оруолу оонньууллар. Моральнай-этическэй проблемалар кэлимнэрэ биологияны социальнай-политическай эрэ буолбакка гуманитарнай проблематика5а сыьыарар уонна биоэтика тэнэ биополитика, биотеология уо.д.а. наукалары киллэрэр.
Нуучча Православнай сыаркаба биоэтика боппуруостарыгар бэйэтин официальнай керуутун Основы социальной концепции диэн 2000 сыллаахха юбилейдаах Архиерейскай соборга (XII глава) ылыныллыбыт докумуонугар киллэрбитэ.<|endoftext|>
Илларионов Афанасий Петрович
СӨ Ил Түмэн государственнай мунньаҕын представителлэрин палататын бастакы бэрэссэдээтэлэ.
Олоҕун олуктара.
Эдьигээн улууhун Наатара нэhилиэгэр 1942 сыл алтынньы 18 күнүгэр хоту көспүт Чурапчыларга төрөөбүтэ.
1962 - 1967 сс. Чурапчыга бухгалтер, дизелист, кулууп сэбиэдиссэйэ, учуутал, оройуон хаhыатын корректора.
1967 - 1971 сс. Свердловскайдааҕы юридическай институт устудьуона.
1971 - 1972 сс. Дьокуускай куоракка нотариус.
1972 - 1975 сс. Орджоникидзе оройуонун норуот судьуйата.
1975 - 1986 сс. Норуот судьуйата, Нерюнгри народнай суутун бэрэссэдээтэлэ.
1986 - 1988 сс. Нерюнгритааҕы дьиэ тутар комбинат кадр отделын салайааччыта.
1988 - 1990 сс. Дьокуускай исполкомун юридическай боппуруостарга сэбиэдиссэйэ.
1990 - 1992 сс. Саха Өрөспүүбүлүкэтин верховнай советын сокуон онорор отделын сэбиэдиссэйэ.
1992 - 1993 сс. Саха Өрөспүүбүлүкэтин бэрэсидьиэнин сүбэhитэ.
1993 - 1997 сс. Саха Өрөспүүбүлүкэтин Ил Түмэн бэрэстэбиитэллэрин палаататын бэрэссэдээтэлэ.
1997 с. ыарахан ыарыыттан соhуччу өлбутэ.
Үгүс хоhооннор, тылбаастар ааптардара. "Игорь полкатын туhунан кэс тыл" сахалыы тылбаастаабыта.
Наҕараадалара.
Саха Өрөспүүбүлүкэтин үтүөлээх юриhа.
Ылыллыбыт сирэ.<|endoftext|>
Николаев Михаил Данилович
Олоҕун олуктара.
Чурапчы улууhун Мырыла нэhилиэгэр төрөөбүтэ.
Республика рекордсмен механизатора.
Мырыла сельсоветын управляющайа.
2002 сылга диэри Мырыла нэhилиэгин бастакы баһылыга.
2002 сылтан Туолума бааһынай хаhаайыстыба салайааччыта.
Кэргэнэ Николаева (Яковлева) Христина Семеновна, 5 оҕолоохтор.
Наҕараадалара.
- Аҕа дойду иннигэр үтүөлэрин иhин 2-с степеннээх орден кавалера.
- СР тыа хаhаайыстыбатын үтүөлээх үлэһитэ.
- Чурапчы улууhун бочуоттаах гражданина.
- Мырыла нэhилиэгин бочуоттаах гражданина.
- СР тыа xaһаайыстыбатын бочуоттаах ветерана.<|endoftext|>
Торотоев Гаврил Григорьевич
<br>
Торотоев Гаврил Григорьевич (1972) — тыл үөрэҕин билимин хандьыдаата, дассыан, ХИФУ Хотугулуу-илиҥҥи норуоттар тылларын уонна култуураларын үнүстүүтүн дириэктэрэ.
Үлэлэрэ.
150-тан тахса үлэлээх, ол иһигэр 63 билимҥэ үлэ; 10 үөрэх методикатыгар үлэ; 14 тылбаастаммыт учуобунньук; 2 тылбаастаммыт кинигэ; 6 ааҕааччыларга кинигэ уонна 59 ыстатыйа.
2-9 кылаас оҕолоро үөрэнэр учуобунньуктарын нуучча тылыттан саха тылыгар тылбаастаабыт. Торотоев Г.Г. салайыытынан «Саха тыла. 6 класс» (2009) уонна «Саха тыла. 7 класс» (2009) 2 учуобунньук тахсыбыт.
Саха Өрөспүүбүлүкэтин саха оскуолатыгар аналлаах «Саха тыла: 6 кылаас» (2016) учуобунньук ааптардарыттан биирдэстэрэ буолар.
“Маадай-Кара” алтай героическай эпоһын саха тылыгар тылбаастаабыт дьонтон биирдэстэрэ буолар.
Ылыллыбыт сирэ.<|endoftext|>
Аньыы диэн саха тыла буолбатах
Аньыы диэн тыл саха тыла буолбатах. Бу тылы 19-с үйэҕэ нуучча аҕабыыттара православнай таҥара үөрэҕин «грех» диэн тылын сахалыы тылбаастаарылар булан кэбиспит саҥа тыллара буолар.
Сэбиэскэй былаас кэмигэр бары үөрэхтээхтэр «айыыны оҥоруу үчүгэй» диэн үөрэҕи өрө тутаннар айыыны оҥорууну "үчүгэй" эрэ курдук сыыһа санааҕа киирбиттэрэ. Онтон киһи куһаҕаны оҥоруутун нуучча аҕабыыттарын үтүктэннэр, «грех» диэн тылы тылбаастааннар «аньыы» диэн сахаларга суох тылы туһана сатыыллар, саха дьонун барыларын албынныыллар. (1,57).
Дьон олоҕор халыйыыны үөскэппит сэбиэскэй былаас эстибитин кэннэ айыыны үчүгэй диэһин, айыы диэн элбэх куһаҕаннаах, биир эрэ үчүгэйдээх тылы улаханнык, дорҕоонноохтук этии суох буолара табыллар.
Билигин даҕаны эстибит сэбиэскэй былаас тобохторо; суруйааччылар, учуонайдар, нуучча тылын быһалыы үтүктээччилэр бу сыыһаны салҕаан иһэллэр. Айыы диэн киһи оҥорор быһыытын биллэрэр тыл хаһан даҕаны аҥардастыы үчүгэйи эрэ оҥорууну быһаарар кыаҕа суох. Ол курдук киһи оҥорор быһыылара бэйэлэрэ икки аҥы; үчүгэй эбэтэр куһаҕан буолан тахсаллар.
Сахалар айыы диэн тыллара бэйэтэ киһи үчүгэйи эбэтэр куһаҕаны оҥорон кэбиһэрин биллэрэн икки өрүттээх өйдөбүллээҕэ хаһан да уларыйбат. (2,32).
«Аньыы» диэн тыл сахаларга былыр-былыргыттан суох тыл. "Аньыы" диэн тылы булан тыл үөрэхтээхтэрэ саха дьонун барыларын албынныы сылдьаллар.
Туһаныллыбыт литература..
1. Каженкин И.И. Дорҕооннор өйгө-санааҕа дьайыылара. - Дьокуускай: ГБУ РС(Я), 2013. - 108 с.
2. Афанасьев П.С. Саха тылын быһаарыылаах кылгас тылдьыта. - Дьокуускай: Бичик, 2008. - 680 с.<|endoftext|>
Айыы кыһата (оскуола)
Айыы Кыһата — сахалыы тыыннаах оҕолору иитэринэн биллэр Дьокуускай куорат Национальнай гимназия.
Оскуола 2005 сыллаахха үөскээбитэ. Орто сүһүөхтэн саҕалаан бу оскуолаҕа толору үөрэммит оҕолор аан бастаан 2012 сылга, оттон алын сүһүөхтэн саҕалаан үөрэммит оҕолор 2016 сылга 11 кылааһы бүтэрэллэр.
Оскуола 2013 уонна 2015 сыллаахха Саха Өрөспүүбүлүкэтин Ил Дарханын анал Гранын ылбыта.
Дириэктэр — РФ үтүөлээх учуутала Лидия Петровна Шамаева.
2015—2016 үөрэх дьылыгар оскуолаҕа — 638 үөрэнээччи, 42 учуутал үлэлиир.
2018-2019 үөрэх дьылыгар – 720 үөрэнээччи, 47 учуутал үлэлиир.
Оскуола бэйэтэ дьиэтэ-уота суох буолан, билигин «Оҕо айымньытын дыбарыаһыгар» үлэлиир.
«Айыы Кыһата» оскуола тэрийбит үөрэҕэ — тус бэйэни сайыннарар үөрэх. Оттон тус бэйэни сайыннарар үөрэх тосхоло — хас биирдии оҕо олох ханнык баҕарар түгэнигэр бэйэтин иһийэн иһиллэнэн, кыаҕын сөпкө туһанан, бэйэтин «өрө тардан» таһаарар сатабыла сайдарыгар олук түһэрсии".
«Саха үөрэҕэ оскуолаҕа» кинигэттэн
Оскуола тэриллиитэ.
2003 сыллаахха оҕолорун сахалыы үөрэтиэн баҕалаах төрөппүттэр Дьокуускай куораттааҕы төрөппүт общественнай тэрилтэтигэр түмсүбүттэр. Энергетик идэлээх эдэр төрөппүт Попов Святослав Семенович эппиэтинэһи бэйэтигэр ылынан олус тэрээһиннээхтик, чуолкайдык салайбыта. Общественнай күүһү таба туһанан, куоракка сахалыы эйгэни кэҥэтэр сыаллаах сахалыы үөрэтии уонна иитии кэлим программата оҥоһуллубута, онно 60-тан тахса специалистар, учуонайдар, үөрэҕирии уонна култуура үлэһиттэрэ кыттыбыттара. Социалистическай наука доктора, психологическай наука кандидата Ульяна Алексеевна Винокурова, философскай наука доктора Андрей Саввич Саввинов, Виктор Данилович Михайлов, педагогическай наука доктора Антонина Афанасьевна Григорьева, педагогическай наука кандидаттара Галина Семеновна Попова — Санаайа, ф.н.к. Лазарь Андреевич Афанасьев — Тэрис, мат. н.д. Иван Ивванович Шамаев сүбэ — ама биэрэн, докумуоннары суруйсан күүс — көмө буолбуттара.
«Айыы кыһата» саха оскуолата — бу өбүгэ саҕаттан симэлийбэккэ кэлбит сахалыы тыыннаах үгүс киһи өйө — санаата, сомоҕолоһуута, дьүккүөрдээх дьайыытын түмүгэ. «Айыы Кыһата» ааты Ульяна Алексеевна, Андрей Афанасьевич — Тэрис, Галина Семновна — Санаайа уонна Лидия Петровна буолан сэһэргэһэ олорон толкуйдаан таһаарбыттара.
2005 сыл олунньу ыйга үөрэх министиэристибэтэ ыытар республиканскай экспериментальнай площадкалары көрүү конкурсугар «Айыы Кыһата» оскуолатын бырайыага сертификат ылбыта.
«Айыы Кыһата» оскуола ситиһиилэрэ.
Бу ситиһии коллектив 10 сыллаах сыралаах үлэтин түмүгэ. Маҥнайгы сылтан саҕалаан саха төрүт дьарыгын, холобур, муҥханы Нам Хомустааҕар олорор пенсионер учуутал Федор Иванович Новгородов иилээн-саҕалаан күн бүгүҥҥэээҥҥэ диэри ыытар.
Оскуола чинчийиитэ.
2006—2007 үөрэх сылыттан оскуола чинчийэр үлэтин философскай наука кандидата Валентина Егоровна Степанова салайбыта. Кини үгэс эргииригэр олоҕурбут ийэ өй — санаа ситимин үөрэх процеһыгар, олох хас биирдии түгэнигэр оскуола, кылаас, биирдиилээн оҕо таһымынан дьайыы ньыматын быһыытынан киллэрбитэ. Чинчийэр үлэ түһүмэхтэрэ:
— I түһүмэх: 2005—2007 үө.дь. куорат усулуобуйатыгар төрөөбүт тылы уонна култууратын өрө тутар уратылаах оскуола үөрэҕин торумун оҥоруу.
— II түһүмэх: 2007—2009 үө.дь. тус бэйэҕэ туһаайыылаах «Өй — санаа» уонна «Дьарык» эйгэлээх сахалыы тыыннаах оскуола педагогическай систиэмэтин чуҥнаан көрүү.
— III түһүмэх: 2009—2010 үө.дь. тус бэйэ сайдыытын хааччыйар сахалыы тыыннаах оскуола үөрэҕин тэрийэр ньыматын (технологиятын) сабаҕалаан көрүү.
— IV түһүмэх: 2010—2012 үө.дь. оҕо омук быһыытынан сайдар кыаҕын үрдэтэр сахалыы тыыннаах оскуола киэбин оҥорон көрүү.
— V түһүмэх: 2012—2016 үө.дь. оскуола саха үөрэҕэ уонна сахалыы үөрэтии оҕо бэйэтин омук быһыытынан өйүн — санаатын тутуутугар сабыдыалын анааран ырытыы.
Саха үөрэҕэ оскуолаҕа.
2012 сыллаахха Валентина Егоровна Степанова «Саха үөрэҕэ оскуолаҕа» «Айыы Кыһата» оскуола саха үөрэҕин тэрийиигэ маҥнайгы хардыылара: «Көрдөөһүннэр, сабаҕалааһыннар, чинчийиилэр» диэн кинигэтэ «Бичик» кыһатыгар бэчээттэнэн тахсыбыта. Бу кинигэҕэ оскуола сэһэнэ, ис хоһооно, олоххо кириитин кэтээн көрүүтэ ырытыллан толору арыллыбыта. Саха төрүт өйүгэр олоҕурбут тус бэйэ сайдыытын ситимэ.
Балаҕан ыйа: Бэйэни үөрэнээччи дьарыгар киллэрии;
Алтынньы ыйа: Бэйэ дьарыгын сөпкө тэрийии;
Сэтинньи ыйа: Бэйэ кыаҕар эрэнии;
Ахсынньы ыйа: Бэйэ санаатын күүһүрдүү;
Тохсунньу ыйа: Бэйэҕэ эр санааны тутуу;
Олунньу ыйа: Бэйэ саҥа санаатын күрүөлэнии;
Кулун тутар ыйа: Бэйэ дьулуурун күһүрдүү (иккистээн бэйэҕэ эргиллии);
Муус устар ыйа: Бэйэҕэ Махтал, Таптал, Эрэл санааны иҥэрии;
Ыам ыйа: Бэйэ билии — көрүү «хонуутун» кэҥэтии;
Бэс ыйа: Бэйэ күрүөтүн төрөөбүт төрүт дойдуга бөҕөргөтүү;
От ыйа: Бэйэ төрүттэрин кэрэхсэбиллээх сирдэрин үөрэтии;
Атырдьах ыйа: Бэйэ кута — сүрэ чөл буолуутун ситиһии
«Айыы Кыһатыгар» хас биирдии учуутал, үөрэнээччи, төрөппүт ыйдар өйдөбүллэринэн дьарыгын тэрийэргэ, алтыһарга, бэйэтин сайыннарарга дьулуһар. Оскуола төрүттэниэҕиттэн дириэктэринэн Шамаева Лидия Петровна үлэлии сылдьар.<|endoftext|>
Татаринов Иннокентий Афанасьевич
1944 с. кулун тутар 16 күнүгэр Якутскайдааҕы педучилищеҕа үөрэнэ сылдьан, Якутскай куораттан Советскай Армия кэккэтигэр ыҥырыллыбыт. Уонна Илин Япония границатыгар сулууспалаабыт.
1945 с. атырдьах ыйын 9 күнүгэр балаҕан ыйын 3 күнүгэр диэри Японскай империализмы утары сэриигэ 2 Забайкальскай фронт 36 армия, 210 дивизия 649 стрелковый полка 9 ротатыгар автоматчигынан сэриигэ кыттыбыт. Ити сэриилэспит кэмигэр улахан кыргыһыынан Хайлар диэн Япония биир саамай бөҕөргөтөммүт кириэпэһин сэриинэн босхолооһун буолар. Бу кириэпэскэ Япония биир саамай күүстээх Квантупоскай 6 армията олорбут. Иннокентий Афанасьевич полката границаттан 2 сууккаттан ордук ханнык да өстөөх сэриитин көрсүбэккэ уута суох, кумах аҥардаах сиринэн толору сэрии сэптээх, сэрии сыдылҕаннаах суолун саҕалаабыттар. Сатыы сылдьар сэриигэ олус сырыылаах, эрэйдээх, иһэр уу да тиийбэт, онон утаҕын олох хаммат этэ. Күнүгэр олус итии, түүнүн олус тымныы, күһүн буолан ардахтаах да этэ, аһаҕас ардах ортотугар сынньаналлара. Уһун хаамыыттан атахтара дьуккуруйара. Сорохтор сылааһы тулуйбакка ыалдьаллара, тыылга хаалаллара.
Кинилэри араас сэрии сэптээх, техникалаах чаастар ситэн куоталлара. Онон үһүс күннэригэр Хайлар кириэппэскэ чугаһаабыттар.
Дьэ манна кинилэр аттыларыгар танкалар, ырааҕы тэбэр ыарахан орудиелар баар буолбуттара. Сытар сирдэригэр лаппаахынан бэйэлэрин көстүбэт гына хастыбыттар. Киэһэ буолуута пушкалар эстибиттэр, ытыалаан күлүмнэппиттэр. Самолеттар (бомбардировщиктар) көтөн тахсыбыттар, Сир-дойдуну ньирилээн олорор гына, киһи өйүн-төйүн булбат тыаһа эмискэ буола түспүт. Танкалар кэннилэриттэн пехота “Ураа” хаһыытаан атаакаҕа турбут, ол иһигэр Иннокентий Афанасьевич полката эмиэ. Өстөөх өлүктэрин үрдүлэринэн ааспыттар. Өстөөх харса суох уоту аспыт. Иннокентий Афанасьевичтаах ыаллыы 644 полкаларыттан аҕыйах киһи хаалбыт. Онно саха уолаттара элбэхтэр этэ: Сунтаар, Бүлүү, Ленскэй оруйуоннарыттан сылдьаллара. Иннокентий Афанасьевич полкатыттан 644 полкаҕа тэннээтэххинэ аҕыйах киһи өлбүт. 10 часс иһигэр улаханнык бөҕөргөтүллүбүт кириэпэс бүтүннүүтэ босхоломмут. Манна 36-с армия бүтүннүүтэ кыттыыны ылбыт. Хайлар киһи сөҕүөх курдук оҥоһуулааҕа. Сир анныгар армияны бүтүннүү саһыарар, иккис куораттааҕа. Иннокентий Афанасьевичтаах Хайларга өр буолбатахтар. Ааһа барбыттар. Иннилэригэр баараҕай үрдүк Тинган хайата баара. Санааларыгар манна эмиэ элбэх сиэртибэни көрсөрбүт буолуо диэн саныыллара. Ол эрээри Тинган хайатыгар сэриини көрсүбэтэхтэр. Уонна этэҥҥэ туораабыттар. Кинилэр чаастара Порт-Артурга тиийэн сэриини түмүктээбиттэр. Иннокентий Афанасьевичы кытта Нам Маркс колхуос чилиэнэ Петров Николай Петрович уонна Сунтаар киһитэ Сантаев сылдьбыттар. Сэрии кэнниттэн Арҕаа Воронежскай, Ростовскай, Сталинградскай уобаластарга санитарнай чаастарга 1950 с. күһүнүгэр диэри сылдьыбыт. Армияттан кэлэн баран учуутал үөрэҕин бүтэрэн, 17 сыл араас оскуолаларга оҕолору үөрэппит. Онтон нэһилиэктэргэ сельсовет бэрэссэдээтэлинэн үлэлээбит.
Сэриигэ кыттыбыт бэлиэлэрэ “Японияны кыайыы иһин”, “Советскай Армия уонна Флот 30 сыла”, “Советскай Армия сэбилэниилээх күүстэрин 50 сыла”, “Ленин 100 сыла” мэтээллэринэн наҕараадаламмыт. Оскуолаҕа үлэлии сылдьан “Норуот үөрэҕириитин туйгуна” бэлиэнэн наҕараадаламмыт.<|endoftext|>
Колесов Афанасий Степанович
Бэйэ олоҕун кэпсээнэ
Афанасий Степанович 1913 сыллаахха ЯАССР Таатта оройуонун Байаҕантай нэһилиэгин кэрэ айылҕалаах Ичигэс алааһыгар төрөөбүтэ. Ийэтэ Харытыана, аҕата Ыстапаан – колхуостаахтар. Бииргэ төрөөбүт Афанасий, Миитэрэй, Уйбаан, Дьөгүөр диэн уолаттардаах ыал ньир-бааччы олорбуттар. Афанасий Степанович кэргэнэ Аграфена Ивановналыын 11 сыл бииргэ олорон, 9 оҕону төрөппүттэр. Сэрии содулуттан 5 оҕо суорума суолламмыт. Афанасий Степанович, 4 кылаас үөрэхтээх да буоллар, колхуоска бэрэссэдээтэллээбит.
Бойобуой суола.
1943 сыл сайыныгар бииргэ төрөөбүт быраатын кытары Дьөгүөрдүүн тылланан, өстөөҕү өһөрөргө туруналлар. Дьөгүөр үлэ фронугар түбэһэн, сотору доруобуйата айгыраан, дойдутугар эргиллибит. Ол эрээри баара-суоҕа 28 саастааҕар өлбүт. Кини кэргэнэ Марина Романовна эмиэ уһаабатаҕа, 3 оҕо төгүрүк тулаайах хаалан, детдомҥа иитиллибиттэрэ. Оттон Афанасий Степанович салгыы айаннаан, Вологда уонна Калинин куораттарга баар резервэҕэ турар чаастарга 2-лии ый хайыһарга үөрэммит. Кини 284-с стрелковай полк састаабыгар Калининскай, Арҕаа уонна I Украинскай фроннарга сэриилэспит. Сэрии будулҕанын ортотугар сылдьан дьонугар ыыппыт суругар биир дойдулааҕа Алексей Петрович Бравины кытта баалларын биллэрбит. Ону таһынан роталарыгар саха уонча саллаата баар диэн ахтыбыт.
Тохсунньу тостор тымныытыгар Великие Луки куорат таһыгар 284-с стрелковай полк өстөөх күүскэ бөҕөргөтүммүт оборонатыгар кимэн киирбит. Элбэх хаан тохтуулаах кыргыһыы кэнниттэн өстөөх 7 км сири чугуйбут. Ытыалаһыы саамай күүстээх уотун ортотугар сылдьар доҕордуулар иккиэн бааһырбыттар, госпитальтан госпитальга көһө сылдьан эмтэммиттэр. Онтон иккиэннэрин тус-туһунан фроннарга ыыппыттар. Афанасий Колесовы Арҕааҥы фроҥҥа, оттон доҕорун Алексейы Чехословакия хайысхатынан.
1944 сыл сааһыгар хорсун саллаат кэргэнэ Аграфена Ивановнаҕа маннык ис хоһоонноох сурук кэлэр: “Ваш муж, красно армеец Афанасий Степанович Колесов, уроженец Якутской АССР Таттинского района, в бою за социалистическую Родину, верный воинской присяге, проявив геройство и мужество пал смертью храбрых 14 апреля 1944 года. Похоронен на хуторе Шайно Мацильского района Волынской области...”
Оттон кини доҕоро Алексей Бравин сэриини Чехословакия киин куората Прага5а түмүктээбитэ. Дойдутугар кэлэн тыа хаһаайыстыбатыгар таһаарыылаахтык үлэлээбитэ. Сэриигэ ылбыт баастарга аһыллан, 1978 сыллаахха олохтон туораабыта. Кини Афанасий Степанович бойобуой сырыыларыттан дьоҥҥо-сэргэҕэ элбэҕи кэпсиир эбит.<|endoftext|>
Широких Петр Константинович
Широких Петр Константинович муус устар 12 күнүгэр 1922 с. ЯАССР Орджоникидзевскай оройунун Маалтааны 1 нэһилиэгэр, дьадыҥы колхозтаах ыалыгар төрөөбүтэ. Ийэлэрэ төрдүс оҕо төрүүрүгэр өлбут, 4 оҕону аҕалара көрбүт. Петр саамай улаханнара буолар, ол иһин 6 кылаас кэнниттэн аҕата колхозка үлэлэтэ ыыппыт. Петр Константинович этэринэн оскуолаҕа үөрэҕэ итинэн бүппүт, бастууҕунан үлэлээбит, дояркалага көмөлөспүт. Ол кэннэ кинини Дьокуускай куоракка ФЗУ-га үөрэтэ ыыппыттар. Онно буочка, тэлиэгэ, сыарҕа оҥорорго үөрэппиттэр. ФЗУуну бүтэрээт, төптөрү дьиэтигэр колхозка үлэлэтэ ыыппыттар. Күһүн от-үлэ кэмигэр атырдьах ыйын 1943 сыллаахха аҕа дойдуну көмүскүү ыҥырбыттар.
Атырдьах ыйын 1943 сылаахха Покровскай бөһүөлэккэ саҥа кэлбит новобранецтары хомуйбуттар уонна красноармейскай билиэти туттарбыттар. Ол кэмҥэ Петр 18 саастаах уонна кинилэри бастакынан борохуотунан Иркутскай уобуласка ыыппыттар.
Иркутскай уобуласка Оловяннай станциятыгар военнай подготовканы ааспыттар. Кинилэри сэрии дьыалатыгар бэлэмнээбиттэр. Элбэх саха уолаттарын курдук Петр ытыыга үчүгэй түмүгү көрдөрбүт. Сэтинньи 15 күнүгэр 1943 сылаахха бирисээгэни ылбыттар уонна кинилэри Арҕаа фроҥҥа ыыппыттар. Кинини “Особый лыжный батальон” 54 полк 19 гвардейскай дивизияҕа 2 Белорусскай фроҥҥа ыыппыттар. Маҕан халаат, ханньыһар уонна автомат саа туттарбыттар. Инники линияҕа сэриилэспит. Витебск-Орел куорат икки ардыгар кыргыһыыга кыттыбыт. Ол онно улахан эчийиини ылбыт уонна Смоленскай уобаласка эмтэтэ ыыппыттар. Эмтэнии кэнниттэн “не годен к военной службе” диэбиттэр уонна инники фроҥҥа 764 нүөмэрдээх горючай складыгар ыытыллыбыт. Бииргэ передовой войсканы кытары Польшанан г.Кенисберг, Германиянан Штеттен ааспыттар. Кыайыы күнүн Германияҕа Висла өрүс аттыгар көрсүбүттэр.
Сэрии кэмигэр «хорсун быһыы» мэтээлин, "Аҕа дойду сэриитин" II степеннээх и уонна да атын мэтээллэрин ылбыт. Сэтинньи 15 күнүгэр 1945 сыллаахха ПВС СССР укааһынан 25.09.1945 с. демобилизацияламмыт.
Сэрии кэнниттэн бэйэтин Нөмөгү нэһилиэгэр колхозка бухгалтерынан үлэлээбит,1952 сыллаахтан Дьокуускай куорат стройкатыгар улэлээбит. 1957 сылтан Дьокуускай Совнархозка СМУ-16 плотнигынан улэлээбит, Ньурбаҕа аэровокзал тутуутугар ыыппыттар. Шахта, Дьокуускай куорат канализациятын тутуутугар Донескай шахтердарын кытта плотнигынан үлэлээбит. Ол кэннэ благоустроеннай дьиэлэр баар буолбуттар. 1966 сыллаахха ГРЭС-ка үлэһиттэргэ аналлаах икки этээстээх дьиэ тутуутугар ыыппыттар, манна болуотунньуктар биригэдиирдэрэ буолбут. 1973 сылтан саҕалаан СМУ треста "Стройремонт"-ҥа болуотунньуктар биригэдиирдэринэн үлэлээбит. Сайсар оройуон дьиэлэрин тутууларыгар үлэлээбит. Пенсияҕа 01.02.1980 с. СМУ треста "Стройремонт" тахсыбыт, кэнники аата СМУ треста "Горремстрой" уларыйбыт.
Фронт хаартыскалара:
Широких П.К. 1943 с.
Кыым хаьыаттан ылыллыбыт статья 2002 с.<|endoftext|>
Герасимова Мария Семеновна
Герасимова Мария Семеновна (01.05.1927, Арыылаах нэһилиэгэ, Сунтаар улууһа, Бүлүү уокуруга, Саха АССР) - Дьоруой ийэ, Октябрьскай революция, Үлэ Кыһыл Знамята, Ленин орденнар кавалердара, норуот хаһаайыстыбатын үтүөлээх үлэһитэ, сүөһү иитиитин үрдүкү кылаастаах маастара, Герой ийэ, Ийэҕэ Үрдүк махтал наҕараадатын хаһаайката, Саха сирин сэттис ыҥырыылаах Верховнай сэбиэтин депутата, обком чилиэнэ, улуус, нэһилиэк бочуоттаах гражданина.
Сунтаар улууһун Арыылаах нэһилиэгэр холкуостаах дьиэ кэргэҥҥэ 1927 сыллаахха ыам ыйын 1 күнүгэр төрдүс оҕоннон төрөөбүт.
Дьиэ кэргэнэ, аймахтара.
• Ийэлээх, аҕата – Мария уонна Семен - колхоз бастакы стахановецтара. Мария - оччотооҕу бэйэтин көлүөнэ оҕолорун курдук бэрт кыракый сааһыттан ынах хомуйан, ынах ыаһан улааппыт.
• Михаил Семенович - улахан убайа, Аҕа дойду Улуу сэриитин Ильмен күөл туорааһыныгар өлбүт.
• Николай Семенович - иккис убайа, Япония утары сэрии кыттыылааҕа, үрдүк юридическай үөрэхтээх Сааһын тухары суут тэрилтэтигэр үлэлээбит, сэттэ оҕолоох.
• Егор Семенович Григорьев - үһүс убайа, Аҕа дойду Улуу сэриитин кыттыылааҕа. Октябрьскай революция уонна Үлэ Кыһыл Знамята орденнар кавалердара, түөрт оҕолоох.
• Дмитрий Семенович - орто быраата, сааьын тухары тутуу үлэһитэ, алта оҕолоох, Уһун Күөл нэьилиэг олохтооҕо.
• Григорий Семенович - кыра быраата, сааьын тухары тутуу үлэһитэ, биригэдьиирэ.
Бииргэ төррөөбүттэр алтыалар. Мария Семеновна бары бииргэ төрөөбүттэр Сунтаар улууһун ыалыгар-дьонугар биллибит, ытыктанар, убаастанар үлэһит, кырдьаҕас сис ыалын аатын ылыан ылбыттар.
Олоҕун олуктара.
Үлэһит үтүөтэ буола үүнэригэр биир төрүтүнэн үлэ оскуолатын адьас кыратыттан барбыта буолар. Ол курдук, ҕ: сыллахтан, Бордоҥ нэһилиэгэр кийиит буолан сүктэн кэлиэҕиттэн ыла, ыанньыксытынан, арыы астааччынан, субай сүөһу көрөөччүнэн, кэлиҥҥи сылларга ньирэй көрөөччүнэн үлэтин үгүс сылларын анаабыт.
1958 сыллаахха хас биирдии фуражнай ынаҕыттан 1200 кг ыан оччотооҕу Жданов аатынан колхозка үрдүкү көрдөрүүнү ситиспит.
Партия ыытар политикатын биир бастакынан өйөөн, сэттэ буолан дьиэ кэргэнинэн 300 ньирэйи көрүүгэ аренднай бэдэрээт дуогабарын түһэрсэн, ортотунан 96-лыы киилэ төлөһүппүттэр. Инньэ гынан Герасимовтар дьиэ кэргэттэрэ сайыҥҥы ыйдарга 300 центнер ыраас эти совхозтарыгар туттарбыттар. Онтон сылын аайы 40-50 ньирэйи көрөр.
Зоотехническай курстарга үөрэнэрэ, сүөһү иитээччилэр үлэлэрин ааҕара. Кини зоотехник, ветеринар кэллэр эрэ, кинилэри батыһа сылдьан боппуруос биэрэрэ. Ньирэй аһылыгын рационун оҥорторон хаалара.
70 сааһыгар диэри, 42 сыл устата, 3935 ньирэйи көрөн, сууккатааҕы орто эбиллиитин 750 грамм гыммыт.
Сүүрбэттэн тахса сыл устата Ленискэй партияҕа эрэллээхтик сулуупалаабыт. Араас партийнай органнарга быыбарданан эппиэттээх сорудаҕы эҥкилэ суох толортообут. Алта төгүл уобаластааҕы партийнай конференцияҕа делегатынан сылдьыбыт. Уобаластааҕы ХХХ партийнай конференцияҕа ССКП обкомун чилиэнинэ быыбардаммыт.
1967 сыллаахха Саха АССР сэттис ыҥырыылаах Верховнай советыгар депутатынан талыллар. Хас да сылларга субуручу ССКП райкомун чилиэнинэн сылдьан элбэх үлэни ыыппыта.
«Мин баайым – оҕолорум, сиэннэрим»
Ийэҕэ Үрдүк махтал наҕараадатын ылбыт 14 оҕо амарах ийэтэ, 42 сиэн, 8 хос сиэн эбээтэ.
1950 сыллаахха Бүөтүрдээх Маайа дьиэ-уот, ыал аатын сүгэн быр-бааччы олохторун саҕалаабыттар.
Петр Данилович – оҕонньоро, урукку столяр, иистэнньэҥ, туос иьит тигээччитэ, имииьит, этэрбэсчит, асчыт үтүөтэ, артыыс. Сергей Зверев үҥкүүтүн ансамбылыгар сылдьыбыт, кылыһахтаах, кыыс нарын куоластаах тойуксут уонна оһуохайдьыт.
• Надежда Петровна (1951 с.) - бастакы оҕолоро. Өр кэмҥэ бочуоттаах сынньалаҥҥа тахсыар диэри совхозка, коллективнай предпритияҕа бухгалтерынан улэлээбит.
• Зинаида Петровна (1953 с.) - икис кыыс, үрдүк үөрэхтээх зоотехник, совхозка, кэлин коллективнай предприятиеҕа улэлээн кэлбит.
• Люция – (1954 с.) - үһүс кыыстара, икки үрдук үөрэхтээх, физик уонна психолог идэлээх.
• Валерий Петрович (1956 c.) - улахан уоллара, культура уонна салайар үлэҕэ үөрэнэн икки үрдүк үөрэхтээх, Дьокуускай куорат “Наара суох” театр директорын солбуйааччыта. Чурапчытаа5ы народнай театрын урукку артыыьа, режиссера, директора уонна Чурапчы улууһун культура управлениетын начальнига.
• Иван Петрович (1959 c.). Бордоҥ баһаарынай чааһын үлэһитэ, совхоз урукку биригэдьиирэ, улахан мындыр уус киһи.
• Аркадий Петович (1960 с.) – алтыс оҕо, кэргэнинээн Удачнайдааҕы ГОК-ка маастардара.
• Александр Петрович (1961 с.) – сэттис оҕолоро.
• Андрей Петрович (1963 с.) – улахан сүүрүк, спортсмен.
• Лидия Петровна (1964 c.) – тохсус оҕо, үрдүк үөрэхтээх математика учуутала, оҕо дьоҕурун сайыннарар киин үлэһитэ.
• Петр Петрович (1965 с.) – тутуу үлэһитэ.
• Мария Петровна (1968 с.) – уон биирис оҕолоро, бухгалтер, Амма Сатаҕайын почтатын тутаах үлэһитэ.
• Дария уонна Семен Петровналар (1969 c.) – игирэлэр. Дария – художник-оформитель. Семен идэтинэн суоппар.
• Сергей Петрович (1971 c.) – уон төрдүс оҕо, идэтинэн суоппар, Бордоҥ баһаарынай чааһын үлэһитэ.
Наҕараадалара уонна ытык ааттара
• Үс орден кавалера
• Ноурот хаьаайыстыбатын үтүөлээх үлэһитэ
• Сүөһү иитиитин үрдүкү кылаатаах маастара
• Герой ийэ
• Ийэҕэ Үрдүк махтал наҕараадатын хаһаайката
Литература:.
• “Нэһилиэк историятын оҕолорбут суруйаллар” Хомуйан оҥорбуттар: БСОШ историяҕа учуутала Иванова И. К., БСОШ 11 кл. Үөрэнээччитэ Иванов С. Г.<|endoftext|>
Фукусима (префектура)
Фукусима (дьоппуон тылыттан Фукусима-кэн) — Япония Тохоку регионун префектурата.
Иэнэ 11 636,28 км², нэһилиэнньэтэ 1 038 364 киьи(атырдьах ыйын 1 кунэ, 2014 сыл), нэһилиэнньэ чиҥэ 89,24 киьи./км².
Административнай киинэ — Фукусима куорат. Губернатора — Юхей Сато.
Географията.
Фукусима префектурата 3 чааска хайаларынан арахсыбыт: Айдзу, Накадори уонна Хакадори. Айдзу өрөгүйүөнэ хайалаа5ынан биллэр, отнон Бандай (1819 м) диэн уоттаах хайа өссө да5аны эстиэх кутталлаах. Накадори бэйэтин тыа хаһаайыстыбатын ситиһиилэринэн биллэр, онтон Хамадори икки династия сир былдьаспыт сэриитинэн биллэр.
Административнай территориальнай арахсыыта.
Фукусима префектуратыгар 13 куорат уонна 13 уездтар киирэллэр(31 бөһүөлэк уонна 15 сэлиэнньэ)
Куораттара.
o Айдзувакамацу;
o Дате;
o Иваки;
o Китаката;
o Корияма;
o Минамисома;
o Мотомия;
o Нихоммацу;
o Сиракава;
o Сома;
o Сукагава;
o Тамура;
o Фукусима.
Фукусима префектура биллиилээх куората Фукусима буолар (2011 сыл кулун тутарыгар буолут атомнай электростанция алдьархайын кэнниттэн). Онтон ураты 645 сыллаахха оҥоһуллубут Иваки куорат биллэр. Манна 350 тыһыынча киһи олорор, Япония дойдутугар иэнин ахсаанынан 10 миэстэзэ турар.
Айдувакамацу куорат эмиэ биллиилээх буолар. Манна 1868 сыллаахха сүдү суолталаах Босин сэрии охсуһуута буолбута -Айдзу кыттыспыт охсуһуута. 19 эдэр ыччаттар сэрии кэмигэр хотторон бараннар харакири(ритуальнай бэйэҕэ тиийиниини) оҥорбуттара.
Айувакамацу киэҥник биллэр «ыаллыылаах»-Китаката куорат. Манна ас өттунэн киэҥ тутталлар -кытайдааҕы рамэн. Рамэн туһугар чугастыы турар префектуралартан, бөһүөлэктэртэн уонна арыылартан кэлэллэр.
Устуоруйата.
Кулун тутар 11 кунугэр, 2011 сыллаахха буолбут сир хамсааһына.
Мияги префектура кытылыгар Токио куораттан хотугулуу-илиҥнии 383 килэмиэтиргэ саамай күүстээх сир хамсааһыныттан биирдэстэрэ буолбута- 89 магнитулалаах.
Дьоппуоннар былаастара «Фукусима-1» уонна «Фукусима-2» оройуоннарга ыксабыллаах түбэлтэ эрэһиимин киллэрбиттэрэ.
«Фукусима-1» бастакы реакторын хоьугар радиация таһыма биир тыһыынча төгүл элбэ5э.
Былаас быһаарыытынан олохтоохтору тэрээһиннээхтик көһөрүү зуоната бастакы уонна иккис АЭС эноргоблогуттан 10 килэмиэтиртэн 30 диэри улаатыннарбыттар.
Символиката.
Алтынньы 23 күнүгэр, 1968 сыллаахха Фукусима префектура былаа5а уонна бэлиэтэ үлэҕэ киирбитэ. Бэлиэтэ уларытыллыбыт «фу» хирагана символа, префектура аатын бастакы сүһүө5э буолар. Былаа5а янтарнай өҥноох маҥан бэлиэ.
Префектура сибэккитинэн 1955 сыллаахха кылгас астаах рододендрону талбыттара. Маһынан сиэрэй вяз (бала5ан ыйын 28 күнэ, 1966 сылга), көтөр кыылынан- дьоппуон сахсыр5а тутааччыта буолар.<|endoftext|>
Олоҥхоһут Миитэрэй
Олоҥхо биллиилээх чинчийээччитэ Василий Васильевич Илларионов Д.М. Говоров аар-саарга аатырбыт, улахан олоҥхоһут быһыытынан сыаналыыр. Олоҥхоһут Миитэрэй 1848 сыллаахха Өлтөх нэһилиэгигэр дьадаҥы дьиэ кэргэҥҥэ төрөөбүтэ.
Кини сиэнэ, Говорова Мария Дмитриевна өйдүүрүнэн: “Кыра эрдэҕиттэн, кини саха омук уус-уран айымньытын олус сэҥээрэр этэ. Дьон истэригэр-истибэтигэр кыһаллыбакка, хараҕын симэн баран олоҥхолуур, туойар эбит. Олоҥхолуур кэмигэр, кини биһиги сирдээҕи олохпутуттан тэйэн, олох атын сиргэ тиийэн хаалар курдук эбит. Ол курдук дууһалыын, өйдүүн-санаалыын, сүрэхтиин-быардыын тардыһан туран олоҥхолуур эбит.”
Дмитрий Говоров элбэх араас сиргэ олорбут, үлэлээбит. Кыһыл көмүс хостуур сиригэр үлэлии сылдьыбыта. Сороҕор таһаҕас тиэйиитигэр сылдьара, мас мастааһынан эбэтэр балыктааһынынан дьарыгырара.
Г.Д.Данилов этэринэн: «Ханна баҕарар кэллэҕинэ, кинини убаастаан көрсөллөрө, сонурҕаан, сэҥээрэн истэллэрэ. Сороҕор атын улуус олоҥхоһуттарын кытта күрэхтэһэр этилэр. Кыра-кыралаан, кинини билэр дьон элбээтэр элбээн испиттэрэ. Кини – дорҕоонноох тойуксут уонна алгысчыт, сээркээн сэһэнньит уонна алыптаах остуоруйаһыт, чабырҕахсыт уонна үгэһит этэ. Итини тэҥэ түөлбэ күөл саҕа түһүлгэни төрүттүүр үҥкүүһүт, хомуһуннаах ойуун буолар толору кыахтааҕа диэн биир кэминээҕи дьоно сыаналыыллар.” Д.М. Говоров үгүс элбэх олоҥхолоруттан сурукка киирбит олоҥхото үс: «Эрбэхтэй Бэргэн», «Үөлэн Хардааччы», «Мүлдьү Бөҕө».Аан маҥнай 1930 с. кэлин Саха АССР үтүөлээх учуутала буолбут Г.Д. Данилов «Эрбэхтэй Бэргэн» диэн олоҥхотун сурукка киллэрбитэ. Олоҥхо кээмэйэ тэттик, кэпсээн курдук эрээри, хомоҕой тыллаах хоһоонунан суруллубут.
Д.М. Говоров 1934 с. Саха сирин суруйааччыларын маҥнайгы конференциятыгар олоҥхоһут Тоҥ Суоруннуун кыттыыны ылбыттара. Бу кэмҥэ саха үөрэхтээҕэ, салайааччы А.Ф. Бояров «Бүдүрүйбэт Мүлдьү Бөҕө» диэн олоҥхотун суруйбута. Кини олоҥхону олоҥхоһут тылыттан туох да эбиитэ-көҕүрэтиитэ, тупсарыыта суох суруйарга дьулуспута. Иккис уратыта, хоһоонунан суруйууну киллэрбитэ. Онон Д.М. Говоров олоҥхото хоһоонунан наарданан суруллута олоҥхо жанр быһыытынан, поэтиканы да өйдүүргэ ураты суолталаах диэн В.В. Илларионов бэлиэтиир. Саха АССР Тылы уонна культураны үөрэтэр-чинчийэр института А.Ф. Бояров Д.М. Говоров тылыттан суруйбут «Бүдүрүйбэт Мүлдьү Бөҕө» олоҥхотун бэчээттээн таһàарарга быһаарбыта.Олоҥхо 1938 с. Москва куоракка латыын алпаабытынан бэчээккэ тахсыбыта. «Бүдүрүйбэт Мүлдьү Бөҕө» наука эйгэтигэр киэҥник биллэр. Эпосовед И.В. Пухов бу олоҥхону ырытан диссертация, монография суруйбута.
Учуутал Н.М. Говоров Олоҥхоhут Миитэрэй «Эрбэхтэй Бэргэн» диэн олоҥхотун иккиhин толору суруйбута. Олоҥхону олоҥхолотон истэ-истэ бэрт уhуннук суруйбут. Онон Г.В. Данилов 1930 с. суруйбутунааҕар толору тиэкис буолан тахсыбыт.
Итини таһынан «Үөлэн Хардааччы» диэн тэттик олоҥхотун 1938 сыллаахха суруттарбыт. Олоҥхоһут тылыттан ким суруйбута биллибэт. Ону филологическай наука доктора Н.В. Емельянов «Сюжеты якутских олонхо» диэн үлэтигэр киллэрбитэ.
Биллиилээх олоҥхоhут Д.М. Говоров-Олоҥхоhут Миитэрэй аатын үйэтитээри Ыhыахтыыр сиргэ кини албан аатыгар аналлаах Тойон Сэргэ туруоруллубута. Олохтоох музейга Д.М. Говоровка аналлаах муннук тэриллибитэ.
Д.М.Говоров киин улуустарынан Бодойбонон, Аллараа Ленанан кэрийэ сылдьан олоҥхоһут быһыытынан ыллаан-туойан дьоҥҥо-сэргэҕэ кэрэхсэппитэ, олоҕун тиһэх сылларыгар баай репертуарын сурукка киллэртэрэн үйэтиппитэ. Кини "Мүлдьү Бөҕө", "Эрбэхтэй Бэргэн" диэн бөдөҥ олоҥхолорун А.Ф.Бояров, Г.В.Данилов, Н.М.Говоров суруйбуттара. "Бүдүрүйбэт Мүлдьү Бөҕө" олоҥхо туспа кинигэнэн тахсан киэҥ биһирэбили ылбыта, олоҥхоһут аатын-суолун үйэ-саас тухары үйэтиппитэ.<|endoftext|>
Саха оһуора
Саха киһитэ былыр-былыргыттан күн бүгүнүгэр диэри Дьөһөгөй оҕотугар – сылгыга сүгүрүйэр.
Норуот ускуустубата сүүһүнэн сылларга сүүмэрдэнэн, чочуллан кэлбит, бириэмэҕэ бэриммэт, уларыйбат өттө, саха омук култууратын биир сүрүн төрдө орнамент(оһуор) буолар. Ханнык да атын омуктар оҥоһуктарыгар маарыннаабат, туспа көрүҥнээхтэр. Онон билиҥҥи үйэҕэ традиционнай искусство биир туспа салаата буолаллар.
Техника уонна промышленность сайдыбыт билиҥҥи кэмигэр, наһаа элбэх стандартнай туттар тээбириннэр үөскээннэр, норуот маастардара илиилэринэн оҥорбут үлэлэрэ сүрүннээн искусство айымньытынан буолаллар.
Сахалар таҥас, көмүс, туос, онтон да атын оҥоһуктарга тус-туспа орнаменнары тутталлар эбит.
Саха оһуора үксүгэр төгүрүк моһуоннаах, четнай сыыппаралаах ойуулаах. Ортотугар хайаан да харысхаллаах. Ойуута-оһуора бэйэ-бэйэтин кытта холбуу, силбэһэ сылдьыахтаах. Ол киһини уһун үйэлиир — хаһан да быстыбат ситимнээх диэн өйдөбүллээх.
Холобура:
Б. Ф. Неустроев-Мандар Уус альбомнарыттан сахалыы араас оһуоруттан биири ылан көрүөҕүн:
Бу оһуор христианскай храм кууппалыгар улаханнык маарынныыр. Лира ойуулаах оһуор киэҥник аан дойдуга тарҕаммыта, ону кытары христианскай итэҕэл аан бастаан төрүттэммит сиригэр дылы. Ол иһин бэйэ бэйэлэригэр улахан сибээстээхтэр. Урут, ааҕылларынан, сахалар Кудай таҥаратыгар итэҕэйэр этилэр, оттон христианство Кудай бириэмэтигэр үөскээбитэ. Итэҕэллэр иккиэн бэлиэлэрэ көрүҥүнэн уратылара суох. Ол да буоллар Кудайдааҕы бириэмэ кириэһэ «аджи» диэн ааттанара.
А. И. Кривошапкин кинигэтигэр «Наследие предков» суруйар: «В орхонском письме нет звука «дь», характерного для западных якутов звука, поэтому потомки бороху-терюк – усть-алданцы до середины 70-х годов употребляли в разговоре вместо этого звука звук «й». То есть, говорили, вместе дьоллоох – йоллоох, вместо дьахтар – йахтар, вместо дьаасын – йаасын». Ол аата «аджи» сахалыынан «айыы» диэн ааттыахха сөп.
2009 сыллаахха Арассыыйаҕа Ыччат сылыгар ыытыллыбыт тэрээһиннэртэн биирдэстэринэн бу 5 эдэр суруйааччы дьоҕус кинигэлэрин биир кассетанан таһаарыы буолбута. Бу кинигэлэри хомуйан оҥорбут поэт, РФ суруйааччыларын Түмсүүтүн чилиэнэ . Хомуурунньукка киирбиттэр: Александра Попова, Ангелина Васильева, Надежда Ильина, Семен Маисов, Елена Овчарова.
Кэнники оһуор култуурата сайдан араас мероприятиялар тэрийэллэрэ, ат симэҕин тигэллэрэ, үҥкүү айбыттара.
Туһаныллыбыт литературалар:
1. Ойуу-оһуор, дьарҕаа-силик суолтатын быһаарыы [Текст] : [хомуйан оҥордо А. И. Егоров-Кыраһа Өлөксөөн]. - Дьокуускай : Бичик, 2015.
2. https://sah.wikipedia.org/wiki/Оһуор_(хоһоон_хомуурунньуга)<|endoftext|>
Эдьиий Дора
Олоҕун олуктара.
1959 сыл ахсынньы 3 күнүгэр Дьокуускай куоракка төрөөбүтэ. Аҕата, Дьяконов Иннокентий Иннокентьевич, Тыайаттан төрүттээх Кэбээйи орто оскуолатын бүтэрбит 14 оҕолоох ыал оҕото. Ийэтэ Васильева-Дьяконова Мария Тимофеевна Үөһээ Бүлүү Кэнтигиттэн төрүттээҕэ.
Дьиэ кэргэнин кытары Кэбээйи оройуон ойуурун-тыатын батан улэлиир, неби көрдүүр полевой партияны кытта сиртэн сиргэ көһөн сылдьаллара. Аҕалара Иннокентий Иннокентьевич экспедицияҕа моторииhынан улэлиирэ, массыына-трактор мотуорун өрөмүөннүүрэ, киэhээ киинэ көрдөрөрө. Ыал үс оҕолоро улаатан, оскуолаҕа киирэр саастара чугаhаабыта. Онон Дьяконовтар сахалыы тыллаах оскуолалаах тыа дьоно олорор сирин диэки тардыһан, Лүксүгүҥҥэ көһөн кэлбиттэрэ. Аҕалара «Холбос» кыылы (кырымахтаах хара саһылы) иитэр улахан фермаҕа механигынан улэҕэ киирбитэ. 4 кылаастаах оскуолаҕа оҕолор утуу-субуу киирэн уерэнэн барбыттара.
Ийэлэрэ Мария Тимофеевна улахан хаан баттааhыныттан 1969 сыллаахха ыалдьан өлбүтэ. Дора 10 саастааҕар икки кыра бырааттарын кытта ийэтэ суох хаалбыттара.
Оҕолорун үөрэттэрээри, оскуоланы батыhан аҕалара сиртэн сиргэ көһөн иhэрэ: Ньидьили куөл үрдүгэр турар Арыктаахха, онтон Чагда, Мукучу оскуолатыгар. Иккиhин кэргэннэнэн, Иннокентий Иннокентьевич эмиэ оҕоломмута, кэргэнин оҕолорунуун барыта сэттэ оҕолоох ыал буолбуттара.
Дора оскуолаҕа үөрэнэр сылларыгар аhаҕас эттээҕэ, ураты дьоҕурдааҕа биллэн барбыта. Аҕата оҕотун харыстаан, наhаа эрдэ этэ-хаана тулуйуо суоҕа диэн, кытаанах бобууга илдьэ сылдьыбыта. Алтыс кылааска тахсан баран Дора уҥуоҕунан уhулуччу улааппыта. Сүһүөхтэрэ ыалдьаллара, улааталлара. Бүлүү Дьөккөнүгэр Сиидэрэп диэн сахалыы эмчиккэ Кэбээйиттэн дьон барар буолбутугар эhэтэ Дьөгүөр оҕонньору (маачаха ийэлэрин аҕата) кытта көрдөрүнэн баран кэлтэ.
Оскуолатын бүтэрэрин эргин Дора айылҕаҕа дьарыгырар дьоҕура лаппа арыллан барбыта, ардаҕы-тыалы түhэрэр кыаҕын аҕатыгар биллэрбитэ. Ону барытын дьонтон кистииллэрэ.
Дора орто оскуоланы бутэрэн, Речной училищеҕа радист курсугар киирбитэ. Практикатыгар Ленанан, Саха сирин өрүстэринэн устубута. Практиката бүппүтүн кэннэ аҕата кыыһа ыалдьан ыҥыртаран ылбыта. Быраастар кини ыарыытын да, эмтэниитин да кыайан чуолкай быhаарбаттара. Ааспытын кэннэ, билигин сахалыы эттэххэ, ол Дора ураты айылгытыгар, дьарыгар киллэрэр «эттэтии» эбит.
Кэлин Дора иис үөрэҕин бүтэрбитэ.
Дьиэ кэргэнэ.
Василий Кобяковтыын ыал буолбуттара. Бастакы кыыстарын Марианна диэн ааттыыллар. Онтон Яна, түөрт сылынан Роза төрүүллэр.
Быһаарыылар.
Эдьиий Дора / Н. И. Протопопова – Дьокуускай: Бичик, 2011. - 240с.<|endoftext|>
Ситникова Елизавета Анисимовна
Елизавета Анисимовна 1913 сыллаахха кулун тутар 15 күнүгэр I Маалтааны нэһилиэгэр Хаппар алааска Дмитрий Петрович уонна Анастасия Петровна Егоровтар диэн биэс оҕолоох дьадаҥы ыалга үһүс оҕонон төрөөбүт. Ийэтэ түөрт саастааҕар оҕолоноору өлбүт.
Икки сыл алаастарыгар аҕаларын кытта олорбуттар. Онтон кыайан оҕолорун соҕотох иитиэ суох буолан аҕалара икки кыра оҕотун ыалга ииттэрэ биэрбит. Елизаветаны Дьэр Куудугар Мария Степановна уонна Дмитрий Афанасьевич Ситниковтар диэн ыал ылбыт.
Ииппит ийэтэ Мария Степановнаны кытта 1932 сыллаахха диэри бииргэ олорбут. Ииппит аҕата Дмитрий Афанасьевич 1926 сыллаахха ыам ыйыгар “ыспаҥка” диэн улахан дьаҥ турбутугар ыалдьан өлбүт. Ол күһүнүгэр ийэтэ иккиһин Данилов Анисим Михайлович диэн Боруочайга олохтоох киһиэхэ кэргэн барбыт. Ити курдук икки ииппит аҕатын ааттарын ылан, Ситникова Елизавета Анисимовна диэн ааттаммыт.
Елизавета Анисимовна оҕо, эдэр эрчимнээх саастара, ытык муударай сыллара барыта бу төрөөбүт түөлбэтигэр, Дьэр сирэ тупса, киэркэйэ турарыгар ананар.
Елизавета Анисимовна 1931 сылтан 1972 сыллаахха бочуоттаах сынньалаҥҥа тахсыар диэри бастаан холкуоска, кэлин “Өктөм” сопхуоска ыанньыксытынан, ньирэй көрөөччунэн үлэлээбит. Оҕо эрдэҕиттэн үлэ ыараханыгар, кытаанах кэм кыһарҕаныгар мискиллэн улааппыт.
1932 сыллаахха Елизавета Анисимовна Ситников Иван Яковлевичка (1901 с.т.) кэргэн барбыт. Кини Куудук олохтооҕо этэ, ол кэмҥэ кыһынын Алдаҥҥа таһаҕас таһыытыгар, сайынын Куудуктар Эркээйи диэн табаарысыстыба тыа хаһаайыстыбатын устаабын ылынан, баайдарын холбоон Строд аатынан холокуос буолбуттар.
1935 сыл сэтинньи ыйга Елизавета Анисимовна үс сылга дуогабардаһан доярка үлэтигэр көспүтэ уонна эбии биэс дояркаҕа арыыһыттыыра. Бэйэтэ сэттэ ынаҕы уонна сэттэ ньирэй көрөрө. Олунньу ыйга бастакы кыыһын оҕоломмут. Сайыҥҥы кэмҥэ бу үлэҕэ олус ыарахан этэ: биэс уон ынах үүтүун атааһын уонна бэйэтэ ыыр сэттэ ынаҕын көрүү. Үс сыл ити курдук үлэлээн баран дуогабара туолбутугар уурайбыт. Ол кыһын ферма оҕустарын көрөн, сайынын оҕуруокка үлэлээбит.
1937 сыл Строд норуот өстөөҕө аатыран холкуос Карл Макс аатын сүгэр буолбут.
1938 сыл иккис кыыс оҕоломмут. Оҕолонон баран биир ый буолаат, ахсынньыттан боруода бургунастары көрөн кыстаабыт. Сайынын Үрүҥ Бас сайылыкка көспүт кэннэ эмиэ арыыһытынан үлэлээбит. Ити курдук уон биир сыл, 1947 сыллаахха диэри, доярканан үлэлээбит. Кыһынын Куудукка кыстыыллара, сайынын Үрүҥ Баска сайылыыллара.
Сэрии уонна сэрии кэннинээҕи кэм элбэх эрэйи аҕалбыта. 1941 сыл олунньутугар уол оҕоломмут. Ол сайын сэрии саҕаламмыт. 1943 сыллаахха кэргэнэ армияҕа ыҥырыллан барбыт. Бу сэрии сылларыгар холкуос кытаанах үлэтиттэн илиитин араарбакка. Ханнык да үлэттэн чаҕыйбакка, үс кыра оҕотун суос-соҕотҕун көрөн-харайан олорбут.
Кэргэнэ Иван Яковлевич 1945 сыллаахха сэтинньигэ сэрииттэн эргиллэн кэлбитэ уонна пенсияҕа тахсыар диэри холкуоска бырабылыанньа бэрэссэдээтэлин солбуйааччытынан, хонуу үлэһитинэн , окко үлэлээбит. Кини сэриигэ 1034 стрелковай полк састаабыгар сылдьыбыт. Байыннай идэтинэн тутуу үлэһитэ эбит. Байыннай билиэтигэр атырдьах ый 9 күнүттэн 3 күнүгэр диэри Дьоппуон утары сэриигэ 1034 стрелковой полк састаабыгар саперунан сырытта диэн суруллубут. Иван Яковлевич сэрииттэн “Бойобуой үтүөлэрин иһин” мэтээллээх эргиллибит.
Ити курдук 1948 сыллаахха диэри Елизавета Анисимовна доярканан үлэлээбит. Онтон уурайан сайынын оҕуруокка, кыһынын субан боруода сүөһү көрөн, ыанньык ынахтары аһатан, фуражирдаан үлэлээбит.
Бөдөҥсүтүү политиката киирбитигэр, 1952 сыл бэс ыйыгар Ситниковтар Уулаах Ааҥҥа көһөн кэлбиттэр. 1954 сыллаахтан пенсияҕа тахсыах диэри ньирэй көрөөччүнэн үлэлээбит. Сылга 35-40, 80 ньирэйи көрөрө. Сылтан сыл аайы социалистическай куоталааһыыларга бастаан, ньирэйин сүүс бырыһыан тыыннаах хаалларан, күҥҥэ 530 грамҥа тиийэ эбиллиини ылара.
Елизавета Анисимовна үлэҕэ бэриниилээхтик, чиэһинэйдик, ыраас суобаһынан, көнө сүрэҕинэн үлэлээбит, үлэни өрө тутар эппиэтинэстээх сыһыана бастыҥ холобур буолар. Кини үс төгүллээх Коммунистическай үлэ ударнига, Орджоникидзевскай оройуон Сэбиэтин исполкомун алтыс, сэттис ыҥырыытын депутатынан талыллыбыт, “Каландаришвили” холкуос, “Өктөм” сопхуос Бочуотун кинигэтигэр киллэриллибит. Кини сыралаах үлэтэ икки төгул Саха Республикатын Үрдүкү Сэбиэтин Прездиумун Бочуотунай грамоталарынан, “ССРС тыатын хаһаайыстыбатын туйгуна” бэлиэнэн, Бүтүн Союзтааҕы норуот хаһаайытыбатын ситиһиилэрин быыстапкатын үрүҥ көмүс уонна боруонса мэтээллэринэн, “1941-1945 сс. Аҕа дойду Улуу сэриитигэр килбиэннээх үлэтин иһин”, “Килбиэннээх үлэтин иһин. В.И. Ленин төрөөбүтэ 100 сааһыгар” мэтээллэринэн уонна да атын үрдүк наҕараадаларынан бэлиэтэммит. Кэлин Елизавета Анисимовна “Улуус социальнай экономическай сайдыытыгар кылаатын иһин”, “Саха сирэ россияҕа холбоспутун 370 сыла” бэлиэлэринэн, республика Вице-Президение махтал суругунан, “Саха Республикатын тыатын хаһаайыстыбатын бэтэрээнэ”, “Үйэ саас” бэлиэлэринэн наҕараадаламмыт, 2003 сыллаахха республика уһун үйэлээхтэрин чиэстээһиҥҥэ кыттыыны ылбыт. Елизавета Анисимовна – Хаҥалас улууһун уонна Дьэр нэһилиэгин бочуоттаах гражданина.
Туох-ханнык иннинэ, Елизавета Анисимовна улахан дьиэ кэргэн, аймах сүрүн баһылыга, дьиэ кэргэн сыаннастарын, үгэстэрин илдьэ сылдьар сүдү киһи. Хаан-уруу үтүө үгэһэ, сатабыллаах дьоҕура симэлийбэккэ салҕанан иһэригэр кини оруола туохха да да тэҥнэммэт кылаат. Сахалар киһи сытыы өйүн, муударайын көрдөрөргө “сир түннүгэ” диэн бэргэн тылы тутталлар. Бу тыл Елизавета Анисимовнаҕа анаммыт курдук. Кини билбэтэҕэ, стааабатаҕа диэн суох. Биир күн оскуола паартатыгар олорон үөрэммэтэх эрээри, сүрэҕин баҕатынан сахалыы ааҕа, кыратык суруйа үөрэммит. Кырыйдым диэн олорон хаалбакка, сахалыы тыллаах хаһыттан, телевидение биэриилэриттэн республика, дойду сонуннарын сэргээн ааҕар, истэр. Нэһилиэк, республика тэрээһиннэрин бэркэ кэрэхсиир, сылын аайы ыытыллар тыа хаһаайыстыбатын быыстапкатын, түгэн түбэстэҕинэ Саха театрын туруолууларын киирэн көрөр идэлээх. Олоххо интириэстээх, күүстээх тардыһыылаах, хайа баҕарар боппуруоска тус көрүүлээх, дьону-сэргэни бэйэтин үтүө сыһыанынан тарда, истиҥ санаатынан арчылыы сылдьар, урукку кэми эндэппэккэ өйүгэр тута сылдьан, сааһылаан, наардаан кунун-ыйын ыйан кэпсиирэ киһини эрэ сөхтөрөр ытык мааны кырдьаҕас.
Онтон, Елизавета Анисимовна сатабыллаах иистэнньэҥ буолара кини өссө биир сүдү талаана. Өҥү-дьүһүнү дьүөрэлээн, ойуу-дьарҕаа кистэлэҥин баһылаабыт уран тарбахтаах оҕуруо тиһээччи, сабынан ойуулааччы, этэрбэһиттэн саҥыйаҕар тиийэ барыны тигэр айылҕаттан айдарыылаах иистэннэҥ. Кини аҕыс сиэнэ, хос, хос-хос сиэннэрэ тоһуттар тымныылаах кыһыны сылаас таҥастаах, тоҥмокко-хаппакка, ыалдьыбакка туорууллара кини ахсаабат кыһамньытын, амарах сыһыанын туоһута буолара саарбаҕа суох.
Маны таһынан, Елизавета Анисимовна – минньигэс астаах, сайаҕас санаалаах дьиэ хаһаайката. Саха төрүт аһын, бурдук аһы сатабыллаахтык астыыр, саҥаттан саҥа, минньигэс ас арааһын мэлдьи оҥорор ыалдьытымсах, үөрүннэҥ киһи. Бириэмэтин мээнэ ыыппат, мэлдьи солото суох түбүгүрэр, олус үлэһит, хорсун санаалаах хаһаайка.
Ситиников Иван Яковлевичтыын 56 сыл өйдөһөн-өйөһөн, дьоһун саха ыала дэппиттэрэ, үс оҕону улаатыннаран, барыларын үрдүк үөрэхтээх дьоһун, үтүө-мааны дьон оҥортообуттара.
Ситниковтар оҕолоро: бастакы кыыстара Ольга Ивановна 1936 сыл олунньу 27 күнүгэр төрөөбүт. Кини 1964 сыллаахха Саха государственнай универститетын филология салаатын бүтэрбит уонна нуучча тылын уонна литературатын учууталынанбастаан Кэбээйи, Өлөөн оройуонун оскуолаларыгар үлэлээбит. 1964-1975 сылларга Уулаах Аан аҕыс кылаастаах оскуолатыгар, кэлин 1989 сыллаахха пенсияҕа тахсыар диэри Өктөм орто оскуолатыгар үлэлээбит. Кини 27 сыл учууталлаабыт педагогическай үлэ ветерана. Икки кыыстаах, 5 сиэннээх. “Үлэ ветерана” бэлиэнэн, элбэх грамотанан, дипломунан наҕараадаламмыт. 2006 сыллаахха ыалдьан өлбүт. Иккис кыыс Матрена Ивановна 1938 сыл балаҕан ыйын 15 күнүгэр төрөөбүт. Кини 1964 сыллаахха Дьокуускайдааҕы тыа хаһаайыстыбатын техникумун бүтэрэн зоотехник идэтин ылбыт. Горнай, Аллайыаха оройуоннарыгар хомсомуол комитетын II сэкирэтээринэн, кэлин зоотехнигынан, Мэҥэ Хаҥаласка страховка агенынан үлэлээбит. Матрена Ивановна 29 сыл үлэ ыстаастаах. Үс оҕолооох, 5 сиэннээх, хос сиэннээх. “Үлэ ветерана” бэлиэнэн, элбэх грамотанан, дипломунан наҕараадаламмыт. Билигин бочуоттаах сынньалаҥҥа Покровскай куоракка олорор. Уоллара Иван Иванович 1941 сыл олунньу 1 күнүгэр төрөөбүт. 1969 сыллаахха Саха государственнай университетын математика салаатын бүтэрбит. 1969 сылтан 2006 сыллааха диэри Өктөм орто оскуолатыгар математика уонна информатика учууталынан үлэлээбит. Кини 37 сыл үлэ ыстаастаах. “Саха Республикатын үтүөлээх учуутала”, “Үлэ бэтэрээнэ”, “Хаҥалас улууһун бочуоттаах гражданина” бэлиэлэринэн, элбэх грамотанан, дипломунан наҕараадаламмыт. Үс уол оҕолоох, 7 сиэннээх, Өктөм сэлиэнньэтигэр олорор.<|endoftext|>
Чолбодуков Григорий Егорович
Григорий Егорович 1936 сыл кулун тутар 1 күнүгэр Сунтаар оройуонун Толстой нэһилиэгэр күн сирин көрбүтэ. 1946 с. Сунтаардааҕы орто оскуола аанын аһан бастакы кылааска үөрэнэ киирбитэ. Үөрэххэ тардыһар уолчаан оскуола, кылаас олоҕор мэлдьи көхтөөхтүк кыттара, үчүгэйдик үөрэнэрэ. Оскуолатын 1956 с. үчүгэйдик бүтэрбитэ. Биир сыл «Партизан» аатынан холкуоска үлэлээбитэ.
1957 с. киирии экзаменнарын туттаран Томскайдааҕы медицинскэй институтка үөрэххэ киирбитэ. Үөрэҕин 1963 с. бүтэрэн, быраас идэтин баһылаан төрөөбүт дойдутугар эргиллэн кэлбитэ. Эдэр эрэллээх киһини Бүлүүчээн нэһилиэгин балыыһатыгар сүрүн бырааһынан анаан ыыталлар. Эдэр киһи үлэтин үчүгэйдик саҕалыыр, тапталын көрсөн ыал буолар.
1964 с. Сунтаар оройуоннааҕы доруобуйа харыстабылын салаата эдэр, ирдэбиллээх үлэһити Кэппэндээйитээҕи бадараанынан эмтиир балыыһатын сүрүн бырааһынан анаан үлэҕэ ыытар. Эдэр ыал саҥа сиргэ көһөн, үлэлэрин саҕалыыллар. Кэргэнэ Ксения Игнатьевна учуутал идэлээх, өр сылларга Кэппэндээйитээҕи орто оскуолаҕа химия уонна биология учууталынан үлэлээбитэ. Кинилэр икки оҕолоохтор, биир иитиэх кыыстаахтар. Оҕолор улаатан билигин ийэлэрин курдук учуутал идэтин талан үлэлии-хамныы сылдьаллар.
Григорий Егорович эмтээх күөл айылҕатын харыстыырыгар, балыыһа үрдүк таһымҥа тахсарыгар үгүс сыратын биэрэн туран үлэлээбитэ. Мэлдьи эмтээх күөл бадараана ыраас буоларын туһугар кыһанара уонна ону ирдиирэ. Кини салалтатынан 1967 с. балыыһа эмтэнэр, онтон 1968 с. ваннай дьиэтэ үлэҕэ киирэллэр. 1973 с. балыыһа 50 миэстэҕэ дылы кэІиир уонна Кэппэндэйитээҕи бадраанынан эмтиир терапевтичэскэй балыыһа буолар.
Григорий Егорович олоҕун дьон доруобуйата тупсарыгар анаан үлэлээбитэ. Кини республика, оройуон доруобуйаны харыстыыр дьаһалталарын, салайан үлэлэппит дьонун-сэргэтин, ыарыґахтарын үрдүк ытыктабылларын ылара. Григорий Егорович үлэтинэн эрэ биллэр буотах этэ. Кини I разрядтаах дуобатччыт быһыытынан эмиэ биллэрэ, элбэх оройуон, республика таһымнаах күрэхтэргэ кыттара.
Григорий Егорович өр сылларга үлэлээбит сыратын бэлиэтээн 1982 с. «Отличник здравоохранения» үрдүк аатын иҥэрэллэр. Кини элбэх грамотанан уонна «Ветеран Труда» диэн мэтээлинэн наҕараадаламмыта.
Өр сылларга үлэлээбит, элбэх үтүөнү оҥорбутун туһугар, элбэх дьон ытыктабылын ылан 1995 с. тохсунньу 24 күнүн уурааҕынан Кэппэндээйитээҕи бадараанынан эмтиир балыыһаҕа кини аатын иҥэрэллэр. Билигин манна эмтэнэ эрэ кэлбэттэр, сынньана эмиэ кэлиэххэ сөп онон «Санаторий-профилакторий имени Г. Е. Чолбодукова» диэн ааттанар АЛРОСА-ҕа бас бэринэр.<|endoftext|>
Николаев Афанасий Васильевич
Николаев А. В. 1920 сыллаахха ыам ыйын 10 күнүгэр Өҥөлдьө сэлиэнньэтигэр дьадаҥы ыалга бастакы уол оҕонон төрөөбүтэ. Уҥуоҕунан кыра буолан сэттэ сааһыгар үөрэттэрэ биэрбэтэхтэрэ. 1930 сыллаахха бастакы кылааска үөрэнэ киирбитэ, 1936 сыллаахха сэттэ кылааһы бүтэрбитэ.
1937 сыллаахха Ньурбаҕа киирэн почтаҕа биир ыйдаах кууруска үөрэммит. Балакшина Александра Николаевна салайан үөрэппит. Онтон Чуукаарга почта начальнигын солбуйан биир сыл үлэлээбитэ. 1938 сыллаахха Ньурбаҕа киирэн үөрэнэн, 1941 сыллааха сүүрбэ икки буоланнар оскуоланы бүтэрбиттэрэ.
1941 сыл балаҕан ыйыттан Өҥөлдьө сэттэ кылаастаах оскуолатыгар учууталлыы сылдьан, 1942 сыл бэс ыйыгар бэбиэскэ тутан сэриигэ барбыта. Үөрэппит учууталын Павлов Михаил Ивановиһы кытта биир кэмҥэ сэриилэһэ айаннабыттара. Иркутскайга тиийээттэрин кытта барыларын тус-туспа чаастарынан араартаан, арҕаа диэки Ньурбаттан Теленков Илья Дмитриевиһы кытта аргыстаһан айаннаабыта. Чэлябинскэйгэ диэри бииргэ тиийбиттэрэ, онтон кинини соҕотохтуу атын чааска киллэрэн Ростов-на-Дону диэки ыыппытара.
1942 сыл атырдьах ыйыттан Афанасий Васильевич тимир суол сэриитин ;-с саппаас учебнай полкатыгар сэттэ ый устата үөрэнэр. 1943 сыл олунньутуттан сэриилэһэ барар. Украина сиригэр Ростовскай уобалас Красный Сулин диэн тимир суол станциятыгар поезтан түһэн, бэйэтин састаабын кытта икки көстөөх сиргэ сатыы Зверево станцияҕа тиийэн, бу станция узловой станция буоларын быһыытынан, кинини чөлүгэр түһэрэр үлэҕэ түүннэри-күннэри үлэлээбитинэн бараллар.
1943 сыл бэс ыйыттан от ыйа бүтүөр диэри Курскай-Орловскай хайысханан немецкэй-фашистскай бомбардировщиктар элбэх тимир суол станцияларын уонна муосталарын алдьаппыттара. Бу кэмҥэ немецтэр «тигр» тааҥкаларынан, ыарахан самоходкаларынан сайыҥҥы кимэн киирэр операцияларын саҕалаабыттара. “Сэбиэскэй Армия ити хайысхаҕа кырыктаах кыргыһыы кэмигэр элбэх киһи, техника сүтүктэммитэ буолан баран, кыайыы үөрүүтэ биһиги өттүбүтүгэр буолбута”,- диэн кэпсиир Афанасий Васильевич. Биһиги сэриилэрбит онно улахан стратегическай суолталаах тимир суол станцияларын босхолообуттара: Дебальцево, Красноармейскай, Чаплино, Донецкай, Макеевка, Горловка уо.д.а. Өстөөхтөр буомбаалааһыннарыттан алдьаммыт тимир суоллары чөлүгэр туһэрээри түүннэри-күнүстэри утуйбакка, аччык сылдьан суукканы суукканан сэрии уотун ортотугар өлөллөрүн да кэрэйбэккэ үлэлииллэр.
1944 сыл сааскытыттан саҕалаан Кыһыл Армия сэриилэрэ, ол иһигэр Николаев А.В. чааһа эмиэ, Украина уобаластарын куораттарын, дэриэбинэлэрин букатыннаахтык босхолуур сыалтан кимэн киириилэри харса суох оҥорбута. Ростовскай, Донецкай, Житомиррскай уобаластар, Запорожье, Днепропетровскай уо.д.а.босхоломмуттара. 1944 сыл ыам ыйын 5 күнүгэр Снегиревка дэриэбинэ таһыгар поеһынан айаннаан испиттэр, эмискэ “ Бары поезтан ыстаныҥ” диэн хамаанда буолбут. «Бомбардировщиктар!» диэттэрин кытта, күргүөмүнэн ыстаммыттар.Кини ыстаммытын эрэ өйдүүр, кэлин туох буолбутун үс хонугунан өйдөнөн эрэ баран билбит: буорга көмүллэ сытарын отделениетын саллааттара бырааттыы Кодауров Василий уонна Михаил хостоон баран байыаннай госпитильга Кривой Рогка ыыппыттар.
Ылыллыбыт сирэ.
« Войны-якутяне в битве на Курской дуге». Составитель А.А. Калашников, главный археограф ГКУ «Национальный архив РС(Я)», заслуженный работник культуры РФ, заслуженный работник народного хозяйства РС(Я), почетный архивист РФ, отличник государственной архивной службы РС(Я). – Якутск : РИО медиа- холдинга, 2015.-440 с.<|endoftext|>
Дьахтар күөлэ
Аатын устуоруйата.
Горнай улууһун Бэс-Күөл сэлиэнньэтигэр маннык номох баар.
Былыр Атамай нэһилиэгэр олус хоргутуулаах суол тахса сылдьыбыт диэн Николай Гаврильев Александров тугу истибитин уонна хаарыан уол оҕо барахсан төрүттэрин туһунан сырдатыы суоҕуттан, суорума суолламмытын туһунан кэпсээн турар.
Биир сэнэх ыал кыыһа, кэргэн тахсыбакка эрэ, уол оҕону төрөппүт. Дьоно сааттан-сууттан куоттаран, бу оҕону Уус Алдан улууһун дьонугар ииттэрэ биэрбиттэр. Сыллар — хонуктар ааһан бу уол оҕо уһун, дараҕар уҥуохтаах, кыраһыабай дьүһүннээх, уол оҕо чулуута, бухатыыр бэрдэ, ыччат бастыҥа буола улааппыт. Кэлин ииппит дьоно көннөрү Атамайтан төрүттээххин, хаан-уруу дьонун маннык араспаанньалаахтар эрэ диэн эппиттэр. Дьиҥнээх ийэтин аатын-суолун туһунан бу оҕо барахсан тугу да билбэтэх.
Биир дьыл уол оҥостон, төрөөбүт дойдутун көрө-истэ диэн, бу диэкки аттаннан-суолланан кэлэр. Дойдутугар үктэнээт, бастакы түбэспит сайылыкка турар балаҕан дьиэҕэ киирэн кэлэр. Балаҕаҥҥа бастаан ким да суох курдук, онтон улаханнык саҥа таһааран дорооболоспутугар, хаппахчыттан биир эдэр көрүҥнээх, быһыылыын-таһаалыын тупсаҕай, ис киирбэх дьүһүннээх дьахтар тахсан кэлэр. Дьиэлээх дьахтар чэй кутан, остуолга ас тардан аһатар уонна дьэ ирэ-хоро кэпсэтэн-сэһэргэһэн бараллар. Дьахтар кэргэнэ, оҕото суох буолан биэрэр. Уолтан аҕа саастаах гынан баран, уол онтон иҥнибэтэх, бу дьахтары сөбүлээн, курдаттыы кута-сүрэ, санаата-оноото киниэхэ ылларан барар. Уол балайда бу дьахтарга олорор, киниэхэ дьукаах курдук олохсуйар. Атын чугас эргин дьонун-сэргэтин кытта билсэн барар. Кимтэн кииннээҕин, хантан хааннааҕын ыйыталаһыы-токкоолоһуу буолар. Уол бу эргин төрөөбүт дойдута буоларын, Уус Алдан улууһугар иитиллэр барбытын, ииппит дьоно сааһыран, кырдьан өлбүттэрин, билигин бу дойдутугар анаан-минээн олохсуйаары сыдьарын, биир соҕотох олорор дьахтары сөбүлээбитин туһунан сэһэргиир. Кэлин маннааҕы дойдулаах дьоннор, уолтан дьиҥнээх төрөппүт дьонун туоһулаһаллар. Уол өйдүү түһэн баран, араспаанньаларын этэн биэрбит. Дьэ, ол онно билбиттэрэ уол эрэйдээх бэйэлээх бэйэтин төрөппүт ийэтин кытта бииргэ буолбуттарын эппиттэр. Урут хаһан эрэ ол дьахтар уол оҕону төрөппүтүн куоттаран, дьоно Уус Алдан улууһугар иитиэххэ биэрбиттэрин кэпсээбиттэр. Уол ону билэн баран хараҕа хараҥарбыт, сүрэҕэ ыаллдьарга дылы гыммыт, түлэй-балай барбыт. Саҥата-иҥэтэ суох Ытык Эбэ диэки умса туттан баран хааман бара тураахтаабыт. Үрдүк томтор баарыгар тохтуу биэрбит, ытаан-соҥоон, хомойон-хоргутан баран, уол эрэйдээх бэйэтин олоҕун быһыммыт. Уолу ол томторго харайбыттар. Дьахтар эрэйдээх оннук киһи өйүгэр баппат иэдээн буолбутун кэннэ ханнааҕы дьоллоох олоҕо тосхойуой? Күөлгэ киирэн ууга түһэн өлөн хаалбыт. Онтон ыла ол күөл «Дьахтар күөлэ» диэн ааттаммыта.<|endoftext|>
Киприянов Роман Осипович
Роман Осипович Киприянов — Аҕа дойду Улуу сэриитин бэтэрээнэ, «Ытык аҕа» бэлиэтиилээх.
1920 сыллаахха тохсунньу 8 күнүгэр Арҕаа Хаҥаласка Буотумаҕа төрөөбүт. Ыал улахан оҕото, аҕата Осип Алексеевич тимир ууһа, колхоз үлэһитэ. Роман Оспиович 2 кылааһы бүтэрбитэ.
Сэриигэ кыттыыта.
1942 сыллаахха, 22 саастаах эрдэҕинэ, оттуу сырыттаҕына сэрииттэн бэбиэскэ кэлэр. Сарсыныгар өрүһү туораан Покровскай военкоматыгар тиийбит. Атын призывниктары кытта «Ленин» паромунан Усть-Кутка тиийбиттэр, ол кэнниттэн Мальта станцияҕа түспуттэр. Онно байыаннай үөрэҕи ааспыт. Саас Бастакы украинскай фроҥҥа ыыппыттар, стрелогунан сылдьыбыт. Моонньугар бааһырыы ылбытын кэннэ, Москва куорат госпиталыгар ыытыллыбыт. Yтүөрэн баран, иккис пулемётчик буолбут. Фроҥҥа иккис бааһырыытын атахха ылбыта. Госпиталь кэнниттэн эмиэ сэриигэ барбыта, пехотаҕа. ол сылдьан үһүс бааһыырыытын ылар, көхсүгэр уонна илиитигэр. Тейкево куоракка 4 ый госпитальга сыппыт, саһарардаабыт эбиитин. Атаҕар турбутун кэннэ, пароходунан Иркутскай куоракка, онтон массыынаннан Усть-Кутка тиийбит. Кэнники буолан баран, «Ленин» паромунан дьиэтигэр тиийбитэ. Тиийэн баран биир сыл продавецтыыр, холкуоска үлэлии барар. Кыһынын Ааллаах-Yүҥҥэ көмус промышленнаһын үлэһиттэригэр ас, таҥас таһан кыстыыр.
1946 сыллаахха Карпова Вера Степановнаны кэргэн ылар. 11 оҕону төрөппүттэр. Кэнники кадровай булчут, от бригадатын звеновойунан үлэлээбитэ. Кэргэнэ уонна улахан уола эрдэ өлөн, 10 оҕону соҕотох иитэн Республика «Ытык аҕа» бэлиэтин ылбыта. Элбэх мэтээллээх, наҕараадалаах, Ленин 100 сааһыгар «Yлэҕэ кэлбиэнин иһин» мэтээл ылар, тыа хаһаайыстыбатын грамотатынан наҕараадаланар, уо. д. э..
Бэс ыйын 12 күнүгэр күн сириттэн барбыта.<|endoftext|>
Тыл үөрэхтээхтэрэ
Тыл үөрэхтээхтэрэ диэн аҥардастыы тылы үөрэтиинэн дьарыктанар дьон ааттаналлар. Итэҕэл үөрэҕэр ханнык да сыһыаннара суохтар. Өй-санаа үөрэҕин билбэт эрээри сымыйа "айыы үөрэҕин" айаннар сахалары барыларын албынныы сылдьаллар.
Сахалар сайдыахтарын баҕараллар. Сайдыыны ситиһии саҥарар тылга элбэх саҥа тыллар киириилэрин үөскэтэр.
Тыл үөрэхтээхтэрэ саҥа киирэр, сайдыыны аҕалар тыллары тылбаастаан, сахатытан туһаныыны киллэрэ сатааһыннара сайдыыттан хаалыыны үөскэтэр. Саҥа киирэр тылы хос тылбаастаан, өссө эбии саҥа тылы үөскэтэн туһаннара сатааһын буккуллууну киллэрэн сайдыыттан хаалан хаалыыга тириэрдэр. Сайдыы, тупсуу киирэрэ атын омуктардааҕар хойутуур. Омук бииргэ олорор омуктарыттан хаалан, туоратыллан барарыгар тириэрдэр.
Сэбиэскэй былаас кэмигэр былааһы кыайа-хото арбаан мааныламмыт суруйааччылары кытта кыттыһан ахсааннара аһара элбээн хаалбыт тыл үөрэхтээхтэрэ республика үлэтэ-хамнаһа сайдыытыгар туһалара кыра. Билигин ырыынак кэмигэр ким төһө туһалааҕа үлэни-хамнаһы кыайалларыттан, барыһы киллэрэллэриттэн сыаналанар.
Үлэ-хамнас сайдыытыгар туһалара кыра тыл үөрэхтээхтэрэ бэйэлэрин туһалаахтарын көрдөрө сатааннар араас саҥа тыллары булбута, айбыта буолан саха төрүт тылын буорту оҥорор суолга туруннулар. Аан дойду дьоно барылара туттар республика диэн тылын былыргылыы өрөспүүбүлүкэ диэҥҥэ уларыттылар.
Кинилэр сахалыы өй-санаа үөрэҕэр оҥорор буортуларын биир-биир ааҕыталаан биэриэхпит:
1. Айыы диэн икки өрүттээх өйдөбүллээх, киһи үчүгэйи эбэтэр куһаҕаны оҥорон кэбиһэрин биллэрэр тылы икки аҥы араараары оҥостоллор, куһаҕаны бэлиэтииргэ “аньыы” диэн сахаҕа суох тылы булан туһаннара сатыыллар, сахалары барыларын албынныыллар.
2. Саха омугу үрэйээри, ыһаары “устуоруйа” диэн саҥа тылы булан туһаннара сатыыллар, саҥа, ыраас лиистэн “устуоруйалаах” саҥа омугу үөскэтиэхтэрин, сахалары ыһыахтарын, үрэйиэхтэрин баҕараллар. (1,37).
3. Эйэ-нэм диэн эйэбитин харыстыырга ыҥырар тылларбытын эйэ-дэм диэн алдьатар тылга уларыта сатыыллар. (2,39).
4. Солун диэн саҥаны, солуну билиини биллэрэр тылбытын “сонун” диэн тылга уларыта сатыыллар, ол түмүгэр солумсах буолуу улаатта. (1,103).
5. Салалта диэн тылбыт оннугар “саламта” диэни булан суруйа сатаан салайааччылар оруолларын намтаталлар.
6. Атырдьах ойууну ымыы бэлиэ оҥостоннор сахалары үрэйэр санаалаахтара ыраахтан биллэр. (3,7).
7. Оҕо ийэ кута хантан эрэ халлаантан түһэр диэн этэн бары төрөппүттэри албынныыллар, оҕолорун иитэллэрин атаахтатыы өттүгэр халыталлар.
8. Сыыһата элбэх “айыы үөрэҕин” Тэрис айан итэҕэллээх буолуохтарын баҕарар саха дьонун барыларын албынныыллар, итэҕэл үөрэҕин халыталлар.
Тыл үөрэхтээхтэрэ саха дьонун албынныы сылдьалларын араастаан ньаамырҕаан саҥара, "аньыы" сахаларга суох тылы киллэрэ сатыыллара биллэрэр. Сайдан иһэр саха омук өйө-санаата олус былыргы олонхо кэмин таһымыгар түһэрэ табыллыбат.
Сайдан иһэр омук тылын бааһынайдар түргэнник сайыннараллар. Саха тыла элбэх аҕыйах дорҕооннордоох төрүт тыллара элбэҕинэн баһыйар оруолу ылара саарбахтаммат. Саха тылын сайдыытын туһунан “Чолбон” сурунаалга бэчээттэммитэ. (4,61).
Сэбиэскэй былаас кэмигэр суруйааччылары, тыл үөрэхтээхтэрин “коммунизм” кэлиэ диэн дьону албынныылларыгар киэҥник туһаммыттара, ахсааннара аһара элбээбитэ, улаханнык мааныланар этилэр. Билигин ырыынак кэмигэр ол былаастарын туһана сатаан аны сахалыы тылга була сатаан уларытыылары киллэрэ сатыыллар.
Аныгы ырыынак олоҕор туһата суох буолбут тыл үөрэхтээхтэрэ туох эмэ туһалааҕы оҥорор курдук санааларыттан элбэх сыыһалардаах “айыы үөрэҕин” айан саха дьонун барыларын албынныы сылдьаллар. Ахсааннара элбээн хаалбыт тыл үөрэхтээхтэрэ саха төрүт тылларын уларыта, саҥаны айбыта буола сатыыллара аһара барда.
Саҥа “аньыы” диэн тылы булан “өйдөрө-санаалара тиийбэт” сахаларга куһаҕаны туспа арааран биэрэбит, туһаны оҥоробут диэн албынныыллар. Сахаларга “Үчүгэй уонна куһаҕан солбуйсан биэрэллэр” диэн өс хоһооно үчүгэй кэмэ кэллэҕинэ куһаҕаҥҥа эбэтэр куһаҕан үчүгэйгэ уларыйара тиийэн кэлэрин биллэрэрин тыл үөрэхтээхтэрэ билбэттэр.
Элбэх ахсааннаах үлэһиттэр, оҥорор, тутар дьон аҕыйах ахсааннаах тыл үөрэхтээхтэрин албыннарыгар киирэн биэрбэккитигэр баҕарабыт. Ыраахтааҕы баар кэмигэр биир да тыл үөрэхтээҕэ суох эрдэҕинэ сахалар ахсааннара 5 төгүл эбиллибитэ, бары сахалыы саҥараллара. Кэлии нууччалар бары сахалыы билэллэрэ.
Туһаныллыбыт литература..
1. Каженкин И.И. Дорҕооннор өйгө-санааҕа дьайыылара. – Дьокуускай: ГБУ РС(Я) “Бизнес-инкубатор”, 2013. – 108 с.
2. Каженкин И.И. Тыл санааны салайар. – Дьокуускай: ООО “Триада”, 2003. – 76 с.
3. “Саха сирэ. Эдэр саас” хаһыат. 14.09.2011.
4. “Чолбон” сурунаал. 2 / 2004.<|endoftext|>
Суус сыл сайдыы суолунан
СҮҮС СЫЛ САЙДЫЫ СУОЛУНАН
ТААТТА УЛУУҺУН АЛДАН НЭҺИЛИЭГЭ
Нэһилиэк сурукка-бичиккэ киирбит историятыттан
Таатта Төрдө (Уус Таатта) IV Байаҕантай нэһилиэгэ диэн 1784 сыл ааттанан Байаҕантай улууһугар нуучча маҥнай кэлиитигэр волость диэн воевода суругар киллэриллибит. Алдан нэһилиэгэ 1914 сылга диэри Уус Алдан Тандатын нэһилиэгин сирэ-уота эбит. Алдан нэһилиэгэ буолуор диэри I , II, IV, Байаҕантайдар, Хаҥалас нэһилиэктэрэ диэн бытарыйан олорбуттар.
1914 сыл нэһилиэк чаччыыната Г.С. Неустроев туруорсан Тандаттан арахсан Алдан нэһилиэгэ диэн туспа нэһилиэк буолбут.
1930 сылга диэри Байаҕантай улууһа эбит ити сыл Таатта оройуонугар холбоммут.
Кыраайы үөрэтээччи Егор Андросов суруйууларыттан.
Алданский наслег
Год образования 1914 г.
Территория - 1,7 тыс. кв. км.
Численность населения – 1206
Плотность населения – 0,71 человек на кв.км-
Расстояние с Ытык Кюеля – 90 км.
В наслеге 17 организаций.
Общая площадь С/Х угодий – 5750 га.
Из них пашни – 2,6%
Сенокосы – 40,2%
Пастбища – 55%
Основа экономики с/х: животноводство, мясомолочное скотоводство, мясное табунное коневодство.
Возделываются картофель, овощи, кормовые культуры.
Производство промышленных продукций: хлеба, масла, цельно-молочной продукции и пилопродукции.
Население – 2016 года
Число хозяйств – 419
Мужчины- 605
Женщины – 601
Работают – 357
Крестьянское х/во – 17
Предпринимательство – 20
Число работающих в предприятиях и организациях –
Студенты – 100
ВУЗ – 67
ССУЗ – 33
Средняяагропрофильная школа им. Н.Д. Неустроева –
Учащиеся – 180
Число выпускников – 13
Детская музыкальная школа :
Преподаватели – 10
Численность уч-ся – 100
Дошкольное учреждение – 1
Воспитанники – 115
Воспитатели – 11
Клуб “Кытыл”
Кол-во мест – 250
Многодетные семьи – 45
Малообеспеченные семьи – 115
Пенсионеры – 377
Ветераны тыла – 10
СҮҮС СЫЛ САЙДЫЫ СУОЛУНАН
Урукку дьыллар улаҕаларыгар, былыргы кэмнэр быыстарыгар Таатта үрэх Аллан өрүскэ түһэр, Таатта Төрдө диэн сиргэ тоңустар тоҕуоруһан олорбуттар.
Икки күөлү төгүрүйэн, Муордачаан уонна Дьөгүйэчээн тоңустар салайан, бултаан-алтаан, балыктаан быр курдук олорбуттар. Кыргыс үйэтигэр, Тыгын кэмигэр сахалар саңа сирдэри арыйан, олохсуйан, ыырдарын кэңэтэн испиттэр. Бахчыр Баатыр Аллан өрүс саҕатыгар тиийэн, боотурдарыныын олохтоох тоңустары сэриилээн, кыайан-хотон, сирдэрин ылан сахалары олохсуппут. Тоҥустары кыайбыт сахалар кэнники ууһаан-тэнийэн 4-с Байаҕантай нэһилиэгэ буоллаллар. Бу номоҕу Сэһэн Болоҕо, оскуолабыт бастакы учуутала К.Ф.Неустроев кэпсээбитэ «Лиэнэҕэ нуучча кэлиэн иннинээҕи саха олоҕо» кинигэтигэр киирбитэ.
Кыраайы үөрэтээччи, Таатталар Ытык Киһибит Е.Д. Андросов 2006 с. тохсунньу 27 күнүгэр «Таатта» хаһыакка «Таатта Төрдө Байаҕантай буолуутун туһунан» номоххо киирбит үһүйээннэригэр Танда баһылыга Байаҕантай Бахсыгыр сиэнэ, Оҕо Туранай Тойон, Аллан быйаҥнаах кытылын, Таатта Төрдүн сирин-уотун бас билээри, майаҕатталары түмэн кэлэн сэриилээн ылбытын суруйбута. Оччотооҕу кэмнэргэ Таатта үрэх Алланыын холбоһор сиригэр Ойуун Кэңкэри уонна Төңкүс диэн ини-биилэр бар дьоннорун баһылаан-көһүлээн олорбуттара үһү. Сир былдьаһар кыргыһыыга ини-биилэр өлбүттэр. Оҕо Туранай Тойон олохтоохтору кыайан-хотон, Байаҕантай улууһугар холбоон, IV Байаҕантай нэһилиэгэ диэн 1784 сылтан ааттанан хас да үйэлэри уңуордаабыт. Сөҕүмэр баай бултаах-алтаах, балыктаах Аллан өрүс кытылын сир оңостон, үс күннээх малааһын тэрийбитэ үһү» - диэн номох сэһэргиир. Кэлин IV Байаҕантай нэһилиэгэ аатыгар эбии олохтоохтор Чэппиэдэй Аллана дэнэр буолбуттар.
Алдан нэһилиэгин төрүттэниитин туһунан РФ журналистарын Союһун чилиэнэ, Учууталлар Учууталлара Егор Алексеевич Жирков, Ем. Ярославскай аатынан бириэмийэ лауреата, ССРС Журналистарын Союһун чилиэнэ, Андрей Лукич Данилов архыыбыттан суруйбута: «Ыраахтааҕылаах Россия саҕана билиңңи Алдан нэһилиэгэ Баайаҕаны, Танданы кытта биир этилэрэ. Байаҕантай улуус киинэ Танда, сылдьарга суол-иис куһаҕана, ырааҕа, айаңңа үгүс мэһэйдэри үөскэтэрэ. Ол иһин Уус-Тааттаҕа чаччыынанан олорбут Неустроев Гаврил Семенович (Чордо Хабырылла) Байаҕантай улууһа сирэ-уота наһаа киэңэ, сылдьыһыытыгар табыгаһа суоҕа, олохтоохтор улуус киинигэр Тандаҕа 140 км. айаннаан тиийэллэрэ эрэйдээҕин учуоттаан нэһилиэги арааран туспа Алдан нэһилиэгэ буоларга этии киллэрбитэ. Олохтоохтор өйөөн, Гаврил Семенович сылтан ордук туруорсан, кэлэн-баран, Саха Уобалаһын быраабата Таатта Төрдүн олохтоохторо туруорсуулара сөптөөҕүн өйдөөн, туспа нэһилиэк буолалларын ылыммыта.
1914 сыллаахха Саха Уобалаһын быраабатын уопсай присутствиета уураах таһаарбыта: «Байаҕантай улууһун I Байаҕантай нэһилиэгин Алданскай аҕатын ууһунааҕы инородецтары 26 үлэһит киһини кытары 55 ревискэй дууһа састааптаах «Алданскай» диэн ааттаах туспа нэһилиэккэ 1914 сыл от ыйын 1 күнүттэн араарарга.» Саха уобалаһын быраабатын уопсай присутствиета 1914 с. кулун тутар 26 күнүгэр 256 нүөмэрдээх уурааҕыттан.
Г.С. Неустроев Алдан нэһилиэгэ төрүттэниитигэр улахан үтүөлээх, Саха губернаторын кэтэһэн-манаһан, хаста эмэ көрсүһэн, тылын ылыннаран нэһилиэгин биир улахан кыһалҕатын быһааттарбыта, оскуола аһыллыытыгар улахан көмөнү оңорбута, оскуола дьиэтин туттарбыта, оттуур ходуһалары дьонугар түңэтэн, нэһилиэк олоҕо сайдарыгар күүһэ-уоҕа тиийэринэн үлэлэспитэ. Оскуолабыт 85 сааһыгар Г.С. Неустроев кыыһа – үлэ, сэрии ветерана Клавдия Гаврильевна Макарова (Неустроева) Саха сиринээҕи Киин архыыптан «Дело Якутского Областного управления Об отделении Алданского рода I Баягантайского улуса в особый Алданский наслег 1913-1914 г.г.» докумуоннары уһултаран оскуола музейыгар бэлэхтээбитэ. Бу нэһилиэк тэриллиитин 115 бэчээтинэй илиистээх 1913 с. ахсынньы ый 9 күнүттэн 1914 с. кулун тутар 31 күнүгэр дылы оңоһуллубут дьыала дьиңнээх историческай улахан суолталаах. Сыаната биллибэт үтүөнү оҥорбут Клавдия Гаврильевнаҕа нэһилиэк олохтоохторо истиңник махтаналлар. Г.С. Неустроевка туох баар докумуоннары оңороругар, туруорсарыгар Афанасий Прокопьевич Чахов улахан көмөнү оҥорбут.
Нэһилиэкпит Таатта оройуонугар холбоһуутун туһунан Е.Д.Андросов «Балысхан баай былыргылаах Ытык-Күөл» ыстатыйатыгар 1997 с. олунньу 27 күнүгэр «Таатта» хаһыакка: «Билиңңи Уус-Таатта 1930 сыллаахха дылы IV Байаҕантай эбэтэр Чэппиэдэй Алданын нэһилиэгэ диэн ааттанара. Онтон 1930 с. Саха Сирин үрдүнэн урукку улуус диэн ааты сотон, оройуоннааһын кэнниттэн I Алдан сельсовета диэн ааттанан Байаҕантайтан көһөрүллэн, Уолбалыын Таатта оройуонугар биир тэңңэ холбоммуттара. Онтон Киэҥ Күөл Тааттаҕа холбонуллан да баран II-c Байаҕантай диэн аатын өргө дылы ыһыктыбатаҕа.»
Билигин Уус-Тааттаҕа тэнийэн ууһаан олорор Ностуруойаптар, Колодезниковтар Уолбаҕа XVIII үйэ саҕаланыытыгар Тимир Киһи уонна Лааскы диэн ини-биилэртэн төрүттээхтэрин Е.Д.Андросов «Уолба туһунан быстах бэлиэтээһиннэригэр» 2007 с. суруйбута. Тимир Киһи инитин кытта иирсэн Таатта Төрдүгэр тиийэн олохсуйбут.
Саха Сирин географическай картатыгар 1939 с. Булун диэн күөлүн аатынан киирбит. Онтон ыла билигин бары географическай карталарга, атластарга с. Булун, п/о Булун (почтовое отделение) диэн бэлиэтэнэр. Лена бассейновай судоходствотын картатыгар «Причал» р. Устье Татты диэн бэлиэтэммит.
Алдан нэһилиэгин территорията 1400 кв. км.хоту Хара-Алдан, илин Томпо, соҕуруу Уолба, соҕуруулуу-арҕаа Баайаҕа нэһилиэктэрин кытта кыраныыссалаһар. Сурукка-биччиккэ биллэринэн, билиңңи Алдан нэһилиэгэ I Алдан, Хаҥалас, II Байаҕантай, IV Байаҕантай нэһилиэктэриттэн арахсан олорбут.
1955-1963 сылларга неби-гаһы көрдүүр экспедиция Бириистэңңэ олохсуйан элбэх дьиэ-уот туттан олорбута. Кулууп, оскуола, маҕаһыын, аптека, баанньык, балыыһа, станция, остолобуой, 30-ча ыал олорор саңа дьиэлэрин туппуттара. Бириистэңңэ 1926 сылтан советскай былаас эстиэр дылы Таатта оройуонун барытын сылы эргиччи хааччыйар улахан ыскылааттар тутуллан, сылын аайы Алдан өрүһүнэн ас-таңас, араас мал-табаар кэлэн сүөкэнэр этэ.
1960-с сылларга улахан кыыл иитэр ферма үлэлээбитэ. Бириистэңңэ кырса, саһыл дэриэбинэ таһыгар иитиллэн турбуттара.
Алдан өрүс былыр-былыргыттан айан аартыга. Араас борокуот аал Аллан Эбэ устун үөһэ, аллараа уһуннаҕа. 1841-42 сылларга Архиепископ, Сибэтиэй, Аккыырай – И. Вениаминов Камчаткаҕа айаныгар Алдан өрүһүнэн ааспытын өйдөбүлэ, «Аккыырай аартыга» өйдөтө турар. Историяҕа биллэринэн 1884 сылтан Аллан устун борохуоттар устар буолбуттар.
1926 с. Бүтүн Сойуустааҕы демографическай биэрэпис ыытыллыбыт. Ол түмүгүнэн, Байаҕантай улууһугар Аллан нэһилиэгэр 66 ыал (150 эр киһи, 131 дьахтар), Таатта улууһугар Аллан нэһилиэгэ 56 ыал (120 эр киһи, 100 дьахтар) диэн «Саха Сиригэр» 2009 с. ахсынньы 4 күнүгэр Багдарыын Сүлбэ «Алдан буолбатах, Аллан» диэн ыстатыйатыгар бэлиэтээбит. Урукку сылларга нэһилиэги кимнээх салайбыттара, ким кинээһинэн, чаччыынанан олорбута чуолкай испииһэгэ суох.
Байаҕантай улууһун 22 кулубатынан 1890-1893 сс. Трофим Васильевич Неустроев Таатта Төрдүн баай Неустроевтарын төрүттээбит Уус Кирилэ сиэнэ, үлэлээбит. Политсыылынай Э.К. Пекарскай 1907 с. «Живая старина» сурунаалга «Из Якутской старины» диэн ыстатыйатыгар улуус кулубаларын испииһэгэ бэриллибит. «В Баягантайском улусе улусная голова появилась впервые по видимому в 1793 г.» ол испииһэккэ 22 кулубанан Трофим Васильевич 1890-1893 сс. үлэлээбитэ туоһуламмыт диэн Баайаҕа нэһилиэгин кинигэтигэр суруллубут.
1890 с. атырдьах ыйын 1 күнүгэр Дьокуускай куоракка Иркутскай Губерния генерал-губернатора А.Д. Горемыкин Саха сиригэр кэлэ сылдьар кэмигэр, Дьокуускай уокуругун депутациятын кытта хаартыскаҕа түспүт. Ол хаартыскаҕа иккис эрээккэ ахсыс киһинэн Трофим Неустроев Баяҕантай улууһун кулубата олорор.
1894 с. Петр Трофимович Неустроев Уус Таатта баайа, Трофим Неустроев уола, Байаҕантай улууһун сирэй кулубатынан талыллан баран «Якутские областные ведомости» хаһыат олунньу 8 күнүгэр 3 нүөмэригэр тахсыбыт хаартыскатыгар бэчээттэммит. Ол хаартыска историятын Е.Д.Андросов «Таатта» хаһыакка 2011 с. таһаарбыта. Петр Трофимович уола Денистэн Николай, Анна Неустроевтар төрүүллэр. 1903-1907 сылларга Егор Васильевич Неустроев Байаҕантайга кулуба. 1914 с. Неустроев Петр Егорович кинээстээбитэ биллэр.
Алдан нэһилиэгин территорията 1 400 кв. км.хоту Хара-Алдан, илин Томпо, соҕуруу Уолба, соҕуруулуу-арҕаа Баайаҕа нэһилиэктэрин кытта кыраныыссалаһар. Сурукка-биччиккэ биллэринэн, билиңңи Алдан нэһилиэгэ I Алдан, Ханалас, II Байаҕантай, IV Байаҕантай нэһилиэктэриттэн арахсан олорбут. Саҥа советскай олох кэлэн, нэһилиэккэ уларыйыылар буолаллар.
Бастакы ревкомунан Иван Кириллович Баишев үлэлээбит. Гражданскай сэриигэ нэһилиэк бастын ыччаттара Николай Кононович Данилов, Леонтий Николаевич Неустроев хорсуннук кыттыбыттара. Леонтийи кытта бииргэ төрөөбүттэр Василий, Мария, Степан, Петр, Николай, Евдокия маннайгы комсомол, коммунист буолбуттара, төрөөбүт түөлбэлэрин сайдарыгар төһүү күүс, үлэни-хамнаһы тэрийэр, салайар, дьону түмэр дьоҕурдаах, үтүөкэн үлэһиттэр үүнэн тахсыбыттара. Леонтий Николаевич икки сэрии кыттыылааҕа, гражданскай сэриигэ И. Стродтан хорсунун иһин анал саанан наҕараадаламмыта, репрессия кэмигэр, сымыйанан баллыллан, 2 сыл хаайыллыбыта, Ойуунускайы кытта бииргэ сыппыта. Кэлин реабилитацияланан салайар үлэҕэ сылдьыбыта, Аҕа дойду Улуу сэриитин кыттыылааҕа, элбэх бойобуой наҕараадалардаах.
Василий, Мария Неустроевтар нэһилиэктэригэр 30 сыл Совет бэрэссэдээтэлинэн күүстэрэ-кыахтара тиийэринэн үлэлээбиттэрэ. Колхозтааһын, сэрии суостаах сылларыгар нэһилиэктэрин дьонун-сэргэтин салайан, кыһалҕалаах кэмнэри этэңңэ туораппыттара.
1927 с. Якутторг лааппыта аһыллыбыта. 1929 с. сельпо тэриллибитэ, председателинэн Игнатий Игнатьевич Неустроев үлэлээбитэ. 1934 с. медпуун аһыллан сэбиэдиссэйинэн сэриигэ баран өлбүт 5 Малгиннартан биирдэстэрэ, ийэтин Феврония Николаевна төрөөбүт дойдутугар, Алексей Егорович Малгин үлэлээбитэ.
Колхозтааһын саҕаланан 30-с сылларга бэрэссэдээтэллэринэн Николай Иннокентьевич Жирков, Николай Данилович Николаев, Гаврил Родионович Колодезников, Дмитрий Петрович Белолюбскай, Спиридон Кононович Бехтюев, Петр Николаевич Колодезников, Гаврил Петрович Максимов, Герасим Данилович Николаев, Терентий Николаевич Бурнашев, Софрон, Лука Андреевич Даниловтар, Иван Васильевич Неустроев, Алексей Тимофеевич Винокуров талыллыбыттар, улахан үлэни ыыппыттар, холбоһуктааһыны саҕалаабыттар.
Кэлин үлэлээбит колхоз бэрэссэдээтэллэрэ Егор Артемьевич Таллаев, Андрей Лукич Данилов оттуур ходуһалары оңорууга ылсан үлэлээбиттэр. «Муонда» күөлү хорон, Алдан өрүскэ түһэрэн, билиңңэ дылы от бөҕө оттонор, сүөһү-сылгы иитиллэр. Өр сылларга «Муондаҕа» республикаҕа биллибит оҕо-сынньалаң үлэ лааҕырдара үлэлээбиттэрэ, ыччаты үлэҕэ иитиигэ олук укпуттара, Р.А.Гуляев, Г.А. Петров, Л.Л.Данилов, Н.Н.Голиков, Л.С. Семенов, П.Н.Герасимов, Е.Н.Дьячковскай, В.В.Васильев, И.Н.Постников, С.А.Тарабукин, В.Н.Максимов ыччаты үлэҕэ уһуйбуттара.
1960-с сыллартан, Калинин, П.Алексеев ааттарынан колхоз, совхоз, агрофирма киин уһаайбата Уус-Тааттаҕа буолан үгүс тутуу, дьон кэлэн олохсуйуута кэңээбитэ. Өр сылларга колхоһу, совхоһу, агрофирманы республикаҕа биллэр Семен Гаврильевич Жирков салайбыта. Семен Гаврильевич РФ, СР үтүөлээх агронома, тыыл, сэрии ветерана, «Ленин, Октябрьскай революция, Улэ Кыһыл знамята, Хотугу сулус» орденнар кавалердара, ССРС Верховнай Советын депутата, ССКП ХХIII съеһын делегата, РФ, СР тыа хаһаайыстыбатын үтүөлээх үлэһитэ, РФ үөрэҕириитин, потребкооперациятын, доруобуйа харыстабылын туйгуннара, Таатта, Кэбээйи улуустарын бочуоттаах гражданина.
Алдан нэһилиэгин салайыыга араас сылларга сэбиэт бэрэссэдээтэллэринэн үлэлээбиттэрэ: Бурнашев Н.А., Бехтюев С.К., Баишев И.К., Неустроев В.Н., Неустроева М.Н., Бехтюева А.В., Дедюкин И.А., Неустроев Н.Н., Максимова М.С., Голиков Я.Т., Неустроева И.П., Максимов П.Д., Евграфов Д.Д., Бурнашев С.Т.
Байаҕантай нэһилиэгин сэбиэтин салайбыттара: Крылов К.П., Максимов Г.П., Голиков И.И., Винокурова М.А., Сивцев Е.В., Максимов Д.С., Тарабукин П.С.-II.
Урукку өттүгэр киэҥ сирдэринэн тэнийэн олорбут дьон-сэргэ колхуос, совхоз бөдөҥсүйүүлэринэн, оскуола аһыллан, оҕолорун үөрэттэрээри Булун күөл тула дьиэ-уот туттубаттара, төрөөбүт төрүт түөлбэлэрэ Киэҥ Күөл – Чуппу, Кутаакы, Кырамда, Түгэх иһэ, Дэгийэ, Аан Дойду, Тоҥсума уо.д.а. кураанахсыйбыттара. Билигин сайылыктааһыны киллэрэн бааһынай хаһаайыстыбалар, сүөһүлээх, сылгылаах ыаллар күөх сирэмҥэ мэччирэҥнээх сирдэринэн олорор буоллулар.
XXүйэ бүтэһик сылларыгар, саҥа XXI үйэҕэ нэһилиэк баһылыктарынан Постников А.Е., Колодезников И.И. үлэлээбиттэрэ. Билигин «Алдан нэһилиэгэ» муниципальнай тэриллии баһылыгынан Постников И.И. үлэлиир.
Таатта Төрдүттэн Саха Сиригэр биллэр үтүө-мааны ыччаттар төрөөн-үөскээн тахсыбыттара, өссө да дойдуларын ааттатар дьон үксүөхтэрэ диэн эрэнэбит. Киэн туттар дьоннорбутунан Саха бастакы реалист суруйааччыларыттан биирдэстэрэ Н.Д. Неустроев, саха бастакы дьахтар суруйааччыта, общественнай деятель А.Д. Неустроева, кырдьаҕас журналистар Ф.И. Находкин, А.Л.Данилов, учуутал, суруйааччы Г.Т. Дягилев. 1950-с сылларга суруйааччы А.И.Федоров оскуолабыт учуутала айар тыл абыланар уһуйбут ыччаттара В.А. Тарабукин, Н.Е. Винокуров –Урсун, Ф.Ф.Постников – Арчы, Е.А. Жирков, кэлин О.Н.Корякина – Умсуура, А.Ф. Постников – Сындыыс биллэр суруйааччылар, журналистар тахсыбыттара. Наука эйгэтигэр физико-математическай наука доктора И.А. Голиков, филологическай наука кандидата Н.Н. Неустроев, профессор И.П. Винокуров, ф.н.к. М.П. Попова, медицинскэй, биологическай наукаларга ученайдар кандидаттар А.Л. Сухомясова, А.А. Чахов, С.Х. Шамаева, А.Л. Стручкова, п.н.к. М.П. Тарабукина.
Саха төрүт былыргы музыкальнай инструменнарын үйэтитээччи маастара, мелодист А.И. Чахов, норуот ырыаларын хомуйааччы, мелодист, сахаҕа бастакы мастер-настройщик Д.Д. Данилов, Россияҕа өрүс транспорын сайдыытыгар үтүөлээх судомеханик В.Е. Винокуров, Ил Түмэн мунньаҕын депутата, СР авиациятын Бочуоттаах үлэһитэ А.Н. Максимов, архитектор, үтүөлээх тутааччы, депутат А.Л.Данилов, ИДьМ үтүөлээх үлэһиттэрэ Д.Д. Максимов, Е.Е. Постников, ини-бии И.П., С.П. Товаровтар, П.В. Тарабукин, П.В. Голиков, доруобуйа харыстабылын үтүөлээх үлэһиттэрэ Г.Г. Неустроев, З.Е. Кириллина, А.Д. Данилов, А.В. Данилов, Г.Г. Неустроев-II, үөрэҕирии эйгэтигэр М.Т. Дягилева, Н.И. Постников, Х.А. Стрекаловская, Н.И. Неустроев, М.Р. Кулачиков, Е.П. Максимова, П.М. Колодезников, С.В. Колодезникова, Д.М. Стрекаловскай, Н.Н. Николаев, А.Д. Данилова, В.И. Данилова, М.С. Максимова, В.С.Максимов, Е.А. Жирков, С.П. Иванова, М.П. Баишева, М.П. Колодезникова, К.С. Постникова, Е.Т. Находкина, И.Р. Федосеев уо.д.а.
Аҕа дойду сэриитэ саҕаланаатын кытта эдэр, чэгиэн туруу дьон фроҥҥа ыҥырыллан ордук элбэх киһи 1941, 1942, 1943 сылларга барбыттара.
Алдан нэһилиэгиттэн 130-ча бэбиэскэни тутан уоттаах Арҕаа фроҥҥа – 91, Илиҥҥи фроҥҥа – 26, Улэ фронугар – 22 киһи аттаммыттара. Төрөөбүт, үөскээбит Алдан өрүстэрин кытылыттан, «Саллаат булгунньаҕыттан» Таатта чулуу уолаттара борохуоттарга олорон Ийэ дойдуларын көмүскүү айаннаабыттара. 52 эдэр буойун кыргыһыы толоонуттан алаһа дьиэлэригэр төннүбэтэхтэрэ, 10 буойун сураҕа суох сүппүтэ, 21 ханна көмүллүбүттэрэ биллибэт.
Кый ыраах омук сирдэригэр үйэ-саас тухары хаалбыттара: Максимов Ф.Н. – Польшаҕа, Неустроев Н.Н., Винокуров И.И. – Белоруссияҕа, Тарабукин А.С., Тарабукин В.П. – Украинаҕа, Готовцев М.С. – Литваҕа, Готовцев С.С. – Азербайджанна, Баишев А.Д. – Маньчжурияҕа, сорохтор Россия араас куораттарыгар, дэриэбинэлэригэр көмүллүбүттэрэ. 26 фронна өлбүт буойуттар хаартыскалара да суох. 56 буойун Кыайыы аргыстанан фронтан эргиллибиттэрэ. Дьылҕа хаан ыйааҕынан сэрии содулуттан оспот баастара бэргээн олохтон эрдэ барбыттара.
Кыайыы 65 сылын 8 буойун ытык кырдьаҕастар көрсүбүттэрэ:
1. Голиков Николай Иннокентьевич – Дьокуускай куорат;
2. Колодезников Петр Михайлович – Таатта Төрдө;
3. Иванов Иван Софронович-II – Хандыга;
4. Неустроев Алексей Григорьевич – Амма;
5. Иванов Федот Николаевич – Ытык Күөл;
6. Егоров Семен Гаврильевич – Ытык-Күөл;
7. Винокуров Иван Иосифович – Таатта Төрдө;
8. Стрекаловский Дмитрий Матвеевич – Дьокуускай.
Сэриигэ ыҥырыллыбыттар ортолоругар ыал аҕалара, олоҕу саҥа олорон эрэр 18-19 саастаах уолаттар, араас идэлээх үлэһиттэр бааллара: колхозтаах – 100, учуутал – 9, эргиэн үлэһитэ – 3, шахтер - 1, бухгалтер – 3, колхозка салайар үлэҕэ үлэлээбит – 9, райком эппиэттээх, партийнай үлэһиттэрэ – 2, репрессияҕа түбэһэ сылдьыбыттар – 2, налоговай агент – 1, ветеринар – 1, зоотехник – 1.
Биир дойдулаахтарбыт Аҕа дойду сэриитин үрдүк наҕараадаларынан бэлиэтэммиттэрэ:
Кыһыл Сулус уордьан – Постников Н.Д., Голиков Н.И., Неустроев Л.Н.
«Хорсунун иһин» мэтээли иккилиитэ – Баишев Н.В., Тарабукин И.С., биирдиитэ – Голиков Н.И., Колодезников Н.Я., Баишев К.И., Неустроев С.В., Неустроев Е.В., Товаров П.И., Баишев Д.В.
Албан аат уордьан III ст. – Постников П.П., Колодезников П.М., Неустроев С.В., Степанов И.Н.
«Бойобуой үтүөлэрин иһин» мэтээл – Постников П.П., Находкин Ф.И., Колодезников И.И., Стрекаловскай С.С., Товаров П.И., Максимов Н.Н., Тарабукин П.С.
Аҕа дойду сэриитэ I, II ст. орденынан – 24 киһи;
«Германияны кыайыы иһин» - 31 киһи;
«Японияны кыайыы иһин» - 26 киһи;
И.В. Сталинтан махтал сурук – 6 киһи наҕараадаламмыттара.
Историяҕа киирбит Аҕа дойду Улуу сэриитин кыргыһыыларыгар кыттыбыттара:
1. Москва анныгар кыргыһыыга:
- Готовцев Илья Кононович;
- Колодезников Николай Яковлевич;
2. Сталинград кыргыһыытыгар:
- Товаров Петр Иннокентьевич;
3. Курскай Дугаҕа:
- Баишев Николай Власьевич;
- Голиков Николай Иннокентьевич;
- Неустроев Степан Николаевич;
- Товаров Петр Иннокентьевич;
- Туласынов Игнатий Иннокентьевич;
Иванов Иван Софронович I;
4. Ильмень күөлгэ:
- Стрекаловскай Семен Семенович;
- Туласынов Семен Алексеевич;
- Бехтюев Николай Федотович;
5. 1945 с. Европа дойдуларын босхолооһуҥҥа:
- Баишев Николай Власьевич;
- Тарабукин Иван Степанович;
- Голиков Николай Иннокентьевич;
- Товаров Петр Иннокентьевич;
- Колодезников Петр Михайлович;
- Баишев Кирилл Иванович;
- Баишев Дмитрий Власьевич;
- Постников Петр Петрович;
- Голиков Николай Иннокентьевич;
- Находкин Федот Иванович;
- Турчин Михаил Семенович;
- Северьянов Леонтий Петрович;
- Неустроев Петр Николаевич;
- Неустроев Михаил Павлович;
- Дягилев Василий Васильевич;
«1941-1945 с.с. Аҕа дойду сэриитигэр үлэҕэ килбиэнин иһин» мэтээлинэн – 227 киһи наҕараадаламмыта.
Спорт, физкультура былыр-былыргыттан нэһилиэкпит арахсыбат аргыстара. Саха бастакы көңүл тустууга спорт маастардарыттан биирдэстэрэ И.А.Аянитов, биллиилээх тренер Д.П.Коркин үөрэнээччитэ В.С.Винокуров, хотугу многоборьега РФ, СР спордун маастардара В.В.Акимов, К.А.Ширяев, А.П.Постников, П.М.Колодезников, кик-боксиңңа Азия чемпиона, призера Ю.А.Постников, спорт маастардарыгар кандидаттар Г.А.Попов тустууга, А.В.Николаев хайыһарга, гиряҕа Н.Н.Колодезников, А.Г. Неустроева мас тардыһыытыгар, Костя Колодезников (РФ хотугу многоборьеҕа), Саша Гоголев (СР хотугу многоборьеҕа)ааттарынан биир дойдулаахтара киэн тутталлар.
Олохтон эрдэ барбыт ыччаттарбыт сырдык кэриэстэригэр 15 сыл А.Н.Неустроев бирииһигэр волейболга, Л.Г.Туласынов бирииһигэр мууһу аннынан балыктааһын, киэн туттар спортсмеммыт, учууталбыт Г.А. Попов бирииһигэр хайыһар, 2011 сылтан республиканскай хапсаҕай күрэхтэһиилэрэ сылын аайы тэрээһиннээхтик, элбэх киһини, спортсменнары мунньан ыытыллаллар. Маны тэрийэргэ элбэҕи эрэнэр, кэтэһэр ыччаттарбыт Денис Данилов, Николай Мурзин төһүү күүһүнэн буолаллар.
Нэһилиэк эр дьоно көҕүлээһиннэринэн спортиңңа күрэхтэһии, «Булчут кутаатын тула» булчуттарга аналлаах түмсүү күрэхтэрэ сэргэхтик ыытыллаллар.
2011 сылтан олохтоох библиотека улууска биир бастакынан модельнай библиотека аатын ылары ситиспитэ, материальнай базатын тупсарбыта.
1982 сылтан нэһилиэккэ народнай хор тэриллэн элбэх республиканскай конкурстар, фестиваллар кыайыылаахтара, дипломаннара. Народнай хор тэриллиитигэр Баишева Зинаида Петровна, Колодезников Петр Васильевич үгүс сыраларын биэрбиттэрэ, таһаарыылаахтык үлэлии сылдьаллар. 1992 сыллаахха народнай хор аатын көмүскээн ылбыта, өр сылларга хору ССРС культуратын туйгуна бэлиэлээх Матрена Васильевна Максимова айымньылаахтык салайбыта, хор иһинэн кырдьаҕастар уонна эдэрдэр үөрэнээччилэр хордара, эр дьон, дьахталлар ансамбллара тэриллэн эмиэ үгүс республиканскай конкурстарга ситиһиилээхтик кытталлар.
2011 сылтан «Дайыла алгыстаах Аартыга» биллэр тойуксут, олоңхоһут, алгысчыт, Данил Данилович Максимов сырдык кэриэһигэр, саха норуотун төрүт культуратын үйэтитэр, ыччакка тарҕатар конкурс ыытыллар буолла.
1977 сылтан Оҕо музыкальнай оскуолата айымньылаахтык үлэлиир, директор А.В. Винокурова «Татыйык» оҕо образцовай үңкүү коллектива, салайааччы культура туйгуна Е.П. Голикова, «Алдаана» вокальнай ырыа ансамбла, салайааччы В.Д.Данилов «Хотугу сулус» республиканскай телеконкурстар, фестиваллар лауреаттара.
79 сыл устата Гаврил Гаврильевич Неустроев аатынан участковай балыыһа СР үтүөлээх бырааһа Анатолий Денисович Данилов салалтатынан дьон-сэргэ, оҕо-ыччат доруобуйатын туһугар 22 киһилээх коллектив сыламтата суох үлэлии олорор, улууска биир бастың дьиэлээх-уоттаах эмп тэрилтэтэ буолар.
Н.Д. Неустроев аатынан Уус-Тааттатааҕы орто оскуола 2011 сыллаахха 90 сааһын үрдүк таһымнаахтык бэлиэтээбитэ. Саха Республикатын үөрэҕириитин үтүөлээх үлэһитэ, СР үөрэҕириитин туйгуна П.Г.Дягилев директордаах улахан коллектив таһаарыылаахтык үлэлии олорор.
Оскуолаҕа күн бүгүн 197 оҕо үөрэнэр, педколлектив 42 киһи, СР үтүөлээх учуутала 1, СР үөрэҕириитин туйгуна 12, норуот үөрэҕириитин туйгуна 2, культура туйгуна 1, Учууталлар Учууталлара 2, «Азия оҕолоро» фонда стипендиата 2, «Барҕарыы» фонда 1, ыччаты билиигэ-көрүүгэ уһуйаллар. 2001, 2006 сылларга республиканскай, федеральнай экспериментальнай площадка, 2006с.– «Общественнай оскуола» номинация кыайыылааҕа, 2010 с. СР Агрооскуолаларын чилиэнэ.
2013 сылга агрооскуола бэйэтин күүһүнэн 100 миэстэлээх хотону тутан үлэҕэ киллэрбитэ, 21 единица техника араас көрүнүн ылан үлэлэтэ олороллор.
Нэһилиэккэ кэлин сылларга тутуу күүскэ ыытыллар: ыччаттарбыт, биир дойдулаахтарбыт А.Л.Данилов, А.С.Бурнашева үтүөлэринэн «Приход иконы Божией Матери»-«Всецарица» чочуобуна дьиэтэ, Уус-Тааттатааҕы ЖКХ филиалын 4 боксалаах, потребобщество 2 боксалаах гаражтара, ууттан харыстыыр аналлаах дамба, «Силис» ТХПК 100 миэстэлээх сана аныгылыы хотоно, «Саханефтегазсбыт» Уус-Тааттатааҕы филиалыгар саңа хонтуора дьиэтэ, 2 боксалаах гаражтаах баһаарынай чаас дьиэтэ, урукку интернаты, балыыһаны, «Хатыңчаан» оҕо саадын аныгылыы материалынан саңардан, музей-балаҕан оскуолаҕа тутулланнар үлэҕэ киирэн, олохтоохтору үөрдэллэр.
1982 сылтан сири, оттуур ходуһалары оңорууга, Илин Эңэргэ мелиоративнай үлэлэри тэрийиигэ «Илгэ» мелиорация тэрилтэтэ салайааччы Владимир Семенович Малгин сир оңоһуутугар араас өрүттээх элбэх үлэни тэрийэн ыытар. Владимир Семенович нэһилиэк иһигэр Табаҕаайы, Булун күөллэр дамбаларын бөҕөргөтүүгэ, Таатта үрэх сүнньүн көннөрүүгэ, оттуур ходуһалар ууларын түһэриигэ утумнаахтык үлэлиир, инникитин оттуур ходуһалары онорууга элбэх былааннардаах.
Бүгүн Алдан нэһилиэгэ Таатта улууһугар биир улахан нэһилиэк. 2005 сылга дылы нэһилиэк олохтоохторо ахсааннара аҕыйыы сылдьан баран, кэнники сылларга оҕо төрөөһүнүн элбээһинин, ыччаттар олохсуйууларын түмүгэр киһи ахсаана чөлүгэр түһэн эрэрэ дьону үөрдэр.
Билигин Алдан нэһилиэгэр барыта 1 228 киһи олорор, Аҕа дойду Улуу сэриитин кыттыылааҕа Винокуров Иван Иосифович, сэрии, тыыл ветераннара Антонова Мария Степановна, Алексеева Александра Ивановна, Винокурова Клавдия Кирилловна, Голикова Варвара Софроновна, Жирков Егор Алексеевич, Иванов Михаил Иванович, Максимова Екатерина Васильевна, Максимова Мария Семеновна, Неустроева Клавдия Ивановна, Неустроева Матрена Харитоновна – нэһилиэккэ соҕотох герой ийэ, Неустроева Ульяна Софроновна, Неустроев Василий Семенович – Чурапчы көһөрүүтүн кыттыылааҕа, Неустроев Виктор Васильевич, Турчина Династия Ивановна, Туласынов Иван Михайлович, Федосеев Иван Романович, Чахов Александр Иванович сүбэ-ама буолар Ытык дьоммут.
16 бааһынай хаһаайыстыба, 26 бэйэлэрэ чааһынай урбаанньыт үлэ миэстэтин таһаарынан үлэлии-хамсыы сылдьаллар. 126 ыччат республикабыт араас үөрэх кыһаларыгар үөрэнэллэр.
Нэһилиэккэ 50 сыл устата «Саханефтегазсбыт» филиала, агрооскуола, спортзал, кулууп, 2 детсад, балыыһа, ТХПК «Силис», Оҕо музыкальнай оскуолата, АТС, сибээс отделениета, потребобщество уо.д.а барыта 18 тэрилтэ үлэлии-хамсыы олороллор.
Сылын аайы нэһилиэккэ Бастың тэрилтэ, ыал, сайылык ыала, үөрэнээччи, үлэһит, тиэргэн, чааһынай тэрилтэ номинациялар олохтонон дьону үлэҕэ, кыайыыга көҕүлүүллэр. Спортзал, кулууп, олохтоох модельнай библиотека кыахтара тиийэринэн сынньаланы тэрийэргэ, чөл олоҕу тарҕатарга үлэлииллэр, сүрүн күүс-көмө буолаллар.
1973 сылтан эдэр көлүөнэ ыччаты, туризм киэн эйгэтигэр уһуйууга, кыраайы үөрэтиигэ Үөрэҕирии туйгуна П.Д.Максимов Республикаҕа соҕотох палеонтологическай үөрэнээччилэр «Бивень» лааҕырдарын үлэлэтэр.
Сайын аайы Саха Сирин араас сирдэриттэн кэлэн Аан дойдуга биллэр Лэкэ Хайатыгар (Мамонтова Гора) ирбэт тоңу, былыргы сэдэх кыыллар кырамталарын, үүнээйилэрин чинчийэллэр. Алдан өрүс ыраас уутугар сөтүөлээн, балыктаан сынньанан бараллар. Туризмы Саха Сиригэр сайыннарыыга нэһилиэк эдэр ыччата Александр Осипов ылсан, Лэкэ Хайатыгар база туттан дьон-сэргэ махталын ылан эрэр. Омук сирдэриттэн, республика, улуус дьоно кэлэн, сынньанан, элбэҕи билэн-көрөн бараллар.
Нэһилиэкпит тэрилтэлэрэ Республикаҕа биллэр үлэлээхтэр. «Харыйачаан» оҕо сада 2001 сылга «Сыл бастын оҕо саада» художественнай-эстетическай иитиигэ республикатааҕы конкурс номинациятын ылбыта. Сэбиэдиссэйдэр С.Ф.Игнатьева, Л.И. Григорьева үрдүк таһаарыылаахтык үлэлииллэр.
«Хатыңчаан» Оҕо сайдар киинэ 2005 сыл Республикатааҕы куонкуруска педагогическай маастарыстыбатын иһин «Сыл бастың детсада» диэн лауреат аатын ылбыта. 2008 сылтан федеральнай экспериментальнай площадка быһыытынан үлэлиир. 2009 с. ИПКРО грамотатынан наҕараадаламмыта. Сэбиэдиссэй Габышева Любовь Дмитриевна 2009 сыл нэһилиэккэ «Сыл бастың салайааччыта», иитээччилэр Находкина Г.Г. «Сыл бастың спортивнай дьиэ-кэргэнэ», Андросова А.В. «Сыл бастың активистката», Малышева М.М. «Бастың тэлгэһэлээх дьиэ-кэргэн» номинациялары ылар чиэскэ тигистилэр.
Нэһилиэккэ элбэх талааннаах ыччат олорор, үлэлиир. Олортон биирдэстэрэ эдэр тимир ууһа, предприниматель С.В.Тарабукин кыыл, сэлии муоһуттан оноһуктара, быһахтара, араас быыстапкаларга үрдүктүк сыаналаналлар, киэн эйгэҕэ биллэн эрэллэр.
«Тускул» ыччат түмсүүтүн Кучуров Е.Е. өр сылларга таһаарыылаахтык салайбыта, билигин нэһилиэккэ ыччаты кытта үлэ специалиһынан Осипова А.А. үлэлиир.
Алдан нэһилиэгин историятын үөрэтиигэ оскуола учууталлара А.Д.Данилова, А.Н.Неустроева, Е.А.Жирков өр сылларга үөрэтэн элбэх материалы, докумуоннары хомуйан, нэһилиэк сайдыытын кэрэһэлиир «Алдан быйаңнаах кытылыгар», «Урдуккэ көтүппүт кыһабыт», «Мин мантан сэриигэ барбытым» кинигэлэр, брошюралар, бастың дьоннорго өйдөбүнньүк кинигэлэр бэчээттэннилэр.
Алдан эбэ быйаннаах кытылыгар нэһилиэк олохтоохторо, кэлин эдэр ыччат дойдуларыгар олохсуйан сылгы-сүөһү ииттэн, үлэлээн-хамсаан быр бааччы олороллор.
“Алдан кэскиллээх кытылыгар”/Неустроева А.Н./Көмүөл.-2014 с.
АЛДАН БЫЙАҤНААХ КЫТЫЛЫГАР
Быйыл 2017 сыл республикаҕа үлэлиир кэмигэр киэҥник биллибит П.Алексеев аатынан совхоз, агрофирма тэриллибитэ 50 сылын туолар.
Талыы талба Таатта үрэх Алдан эбэлиин холбоһор сиригэр, Таатта Төрдүгэр дьон-сэргэ уутуйан олохсуйбут түөлбэтэ хас да үйэлэргэ Байаҕантай улууһун, советскай кэмтэн Таатта оройуонун, биир улахан нэһилиэгинэн буолар.
Урукку сылларга хас эмэ нэһилиэктэр холбоһон, бөдөҥсүйэн биир Алдан нэһилиэгэ, өр сылларга П.Алексеев аатынан колхоз, совхоз, агрофирма киин уһаайбата буола сылдьыбыта.
Саха дьонун сиэринэн, төһө да алаастар, киэҥ хочолор суохтарын иһин, өбүгэ саҕаттан төрүттэрбит оттуур сир, ходуһа оҥостон, сүөһү, сылгы иитэн, оту-маһы талахтары, дулҕалары ыраастаан солооһуннары таһааран, бурдук оҕуруот аһа олордон, бултаан-алтаан, балыктаан байылыаттык олорбуттара. Сут-кураан, сэрии сылларын этэҥҥэ туораабыттара.
Ааспыт үйэ ортотугар Муонда улахан күөлү, билиҥҥи күүстээх техника суох кэмигэр, үксүн харыларын күүһүнэн хорон, өрүскэ түһэрэн, ходуһа оҥостубуттара.
Республикаҕа киэҥник биллибит С.Г. Жирков директордаах П.Алексеев аатынан совхоз, агрофирма оттуур ходуһалары, сири оҥорууга улахан үлэлэри ыыппыта, үгүс тутуулары, сүөһү иитэргэ табыгастаах хотоннору туттарбыта. Уус Таатта отделениятыгар 7 улахан хотону, эбии аһылыгы бэлэмниир кормоцех, үлэһиттэргэ олорор дьиэлэри, фермаҕа сүөһү үлэһиттэригэр сынньанар анал дьиэни, сүөһү өлөрөр буойунаны, халбаһыы оҥорор сыаҕы, арыы собуотун, улахан подвалы, оҕуруот аһын хаһаанарга анал подвалы туттаран үлэҕэ киллэрбитэ.
П.Алексеев совхоз XI пятилеткаҕа иитэр сүөһүтэ 4500, ол иһиттэн ыанар ынаҕа 1600 этэ. Биир ынахтан бастыҥ ыанньыксыттар 3000 кг. үүтү ыыллара ситиһиллибитэ.
Сылгы иитиитигэр улахан болҕомто ууруллан, сылгы ахса 2415 тыһ., ол иһигэр биэтэ 1452 тиийэ сылдьыбыта. Отделениялар аайы улахан сылгы базалара тутуллубуттара. Хара саһылы, сибинньэни иитии биир барыстаах тыа хаһаайыстыбатын көрүҥэ буолан 300 хара саһыл, 217 сибинньэ сыл аайы иитиллибитэ.
Совхоз, агрофирма улахан отделенията Уус Таатта 9009 га туһаныллар сирдээҕэ, 1500 сүөһүлээх онтон 550 ынах. Күһүн аайы 350-400 сүөһүнү өлөрөн этин государствоҕа туттарара.
Биир барыстаах салаанан сибинньэ иитиитэ буола сылдьыбыта, 150 төбөҕө улахан свинокомплекс тутуллубута.
Оҕуруот аһын үүннэриигэ отделение күүскэ үлэлиирэ. Хортуоппуйу 117 т., хаппыыстаны 65 т., бурдугу биир гаттан 12 ц. үүнүүнү хомуйара.
Үлэһиттэргэ анаан икки этээстээх икки уопсай дьиэни, 4-түү квартиралаах, 10 арболитовай уопсай дьиэлэри туттарбыта. Отделенияҕа 220 рабочай үлэлиирэ. XI пятилетка 1981-1986 сыл устата отделения 855 т. эти, 3435 т. үүтү, 50.2 тыһ.солк.түүлээҕи государствоҕа туттарбыта. 10946 т. оту оттообута, 374 т.сиилэһи бэлэмнээбитэ. 32 араас маркалаах трактор, 12 массыына отделение туох баар үлэтигэр сүүрэллэрэ, от-мас бэлэмигэр, таһаҕас таһыытыгар үлэлииллэрэ.
1991 сылтан Союз ыһыллан былаас уларыйан, тыа хаһаайыстыбатын структурата уларыйбыта. Агрофирма, отделение үлэтэ тохтоон, нэһилиэккэ 4 тыа хаһаайыстыбатын кооперативтара “Алдан”, “Алаас”, “Табаҕаайы”, “Силис” тэриллибиттэрэ. Бу кооперативтартан билигин Е.Е. Большаков салайааччылаах “Силис” тыа хаһаайыстыбатын кооператива үлэлии олорор. Сүүс сүөһү киирэр, саҥа ирдэбилгэ эппиэттиир хотон туттан, сылгы иитэр база оҥостон таһаарыылаахтык үлэлиир. Сайынын “Бириистэн” сайылыкка ыанньык ынахтарыттан элбэх үүтү-аһы ылаллар, сибиинньэлэрин элбэтэллэр, уоталлар.
Нэһилиэк бааһынай хаһаайыстыбалара сүөһүлэригэр киэҥ-куоҥ хотоннору туттан, сайылык оҥостон үлэ үөһүгэр сылдьаллар. Үрдүк таһаарыылаахтык “Куотук” Е.Е. Кучуров, “Толоон” Р.Я. Егасов, “Кырдал” Ф.Ф. Лукин, Е.И. Тарабукина, Дь. П. Постников хаһаайыстыбалара үлэлииллэр.
СР ыччаттары тыа сиригэр олохсутууга, саха төрүт дьарыга сүөһү, сылгы иитиитигэр сыһыараары “Поддержка начинающих фермеров 2012-2017 гг.” граннарын Е.Е. Кучуров, Ф.Ф. Лукин, Р.Я. Егасов, А.А. Данилов ылан саҥа хотоннору, сылгы базатын туттан киэҥ далааһыннаахтык үлэлии сылдьаллар.
“Алгыс” агрооскуола кооператива сүөһү, сылгы иитиитинэн дьарыктанан, үөрэнээччилэри төрүт дьарыкпытыгар сыһыараллар. Хотон, сайылык туттан, сайынын лааҕыр үлэлэтэн тыа сирин оҕотун үлэ үөрүйэхтэригэр уһуйар. “Животноводство”, “Овощеводство”, “Растениеводство” о.д. а агропрофильнай предметтэри эбии киллэрэн үөрэтэн оҕолор билиилэрин кэҥэтэллэр.
Дьөһөгөй оҕото былыр-былыргыттан саха киһитин аргыһа, миинэр миҥэтэ, сиир аһа-үөлэ. “Лэкээр” В.В. Тарабукин, “Дьөһөгөй” Н.К. Жирков, “Төрүт” Н.Н. Колодезников, “Эмис” А.В. Неустроев, С.В. Малгин, С.С. Кузьмин, А.А. Данилов хаһаайыстыбалара сылгы базаларын туттан, сылын аайы төрүөхтэрин эбэн, сайдан иһэллэр. В.В. Тарабукин нэһилиэккэ бастакынан биэ ыан кымыс оҥорон үтүө үгэһи сайыннаран үлэлэспитэ хас да сыл буолла. Нэһилиэкпит олохтоохторо сүөһү, сибиинньэ, сылгы ииттэн, оҕуруот аһын үүннэрэн, бултаан-алтаан Алдан быйаҥнаах кытылыгар байылыаттык олороллор.
А.Н. Неустроева
95 СЫЛ БИЛИИ-САЙДЫЫ СУОЛУНАН
Таатта улууһун Н.Д. Неустроев аатын сүгэр Уус Таатта орто оскуолата аһыллыбыта 2016 сылга 95 сылын туолла.
Таатта үрэх дохсун сүүрүктээх Алдан эбэҕэ кэлэн холбоһор сиригэр, Таатта Төрдүгэр, билигин Уус Тааттанан ааттанар түөлбэҕэ, 95 сыл анараа өттүгэр, билиигэ-көрүүгэ уһуйар үөрэх кыһата аһыллыбыта.
1921 сылга диэри оскуола суох буолан төрүппүттэр оҕолорун инники кэскиллэрин түстээри, үөрэх суолтатын өйдөөн Уолбаҕа, Баайаҕаҕа илдьэн үөрэттэрэллэрэ. Ол үөрэммиттэр истэригэр саха сиригэр ааттара-суоллара киэҥник биллибит суруйааччылар Н.Д., А.Д. Неустроевтар, журналист, учуутал Г.Т. Дягилев, нэһилиэк маҥнайгы учуутала К.Ф. Неустроев, Алампаны кытта репрессияҕа түбэһэн Соловкига өлбүт С.Ф. Дягилев, Ойуунускайы кытта репрессия сылларыгар хаайыллыбыт Л.Н. Неустроев бааллар.
Нэһилиэкпититтэн бастакынан, Дьокуускайга учуутал семинариятын 1918 с. бүтэрэн “Аттестат на звание учителя начальной школы” ылбыт Константин Федорович Неустроев, төрөөбүт дойдутугар оскуола астарарга туруорсан элбэхтэ кэлбит-барбыт. Саха литературатын төрүттэспит, бастакы комедиограф Н.Д. Неустроев ис сүрэҕиттэн ылсан оскуола аһыллыытын өйөөн, көмөлөспүт. Нэһилиэк олохтоохторун баҕалара туолан 1921 сыл Саха Уокуругун Байаҕантай улууһун I концентрын I ступеннаах Уус Таатта советскай оскуолата аһыллыбыт. Эдэр эрчимнээх учуутал К.Ф Неустроев аҕатын дьиэтигэр 25 оҕону хомуйан үөрэтиини саҕалаабыт. Бастакы оскуола дьиэтин нэһилиэк барыта турунан учуутал Константин Федорович, Алдан нэһилиэгин Уус Алдан Тандатыттан 1914 с. арааран төрүттээбит Г.С. Неустроев салалталарынан 1924 с. тутан үлэҕэ киллэрбиттэр. Идэтин толору баһылаабыт, бэйэтигэр, үөрэнээччилэригэр ирдэбиллээх айымньылаахтык үлэлиир учуутал К.Ф. Неустроев төрөөбүт түөлбэтигэр 11 сыл устата үлэлээн, оскуолатын оройуоҥҥа, республикаҕа биир үчүгэй үлэлээх үөрэх кыһатыгар таһаарбыта. 1927 , 1928,1930 сылларга Саха Уокуругун үөрэҕин инспектордара С.Черемкин, Винокуров, Я.Попов оскуола үлэтин “үчүгэйинэн” сыанабыл биэрэн барбыттар.
Константин Федорович бастыҥ үлэһит, учуутал Республика аттестационнай комиссиятыгар талыллан үлэлэспит. 1931 с. Саха АССР Наркомпроһа Дьокуускай – Иркутскай-Москва-Ленинград-Москва-Крым маршруттарынан оскуолалар үлэлэрин көрөр, опыт атастаһар айаннарыгар киллэриллэн, кыттыыны ылбыт.
1930с. от ыйын 2 күнүгэр Учууталлар II –с республиканскай съездтэригэр делегатынан талыллан сылдьыбыт.
7 кылаастаах оскуола 1942 сылтан аһыллан үлэлээбит. Сэрии кэнниттэн кыра колхозтар холбоһон, бөдөҥсүйэн Уус Тааттаҕа кииннэнэн, 1963 с. икки этээстээх улахан оскуола дьиэтэ тутуллубута, интернат, мастерской дьиэлэрэ үлэҕэ киирбиттэрэ. 1967 с. орто оскуола аһыллыбыта, Хара Алдантан, Уолбаттан, Баайаҕаттан кэлэн үөрэммиттэрэ.
1966-1968 сылларга оскуола иннинээҕи саастаах оҕолорго иитээччилэри бэлэмниир республиканскай педкласс аһыллан 50 эдэр кыргыттар үөрэнэн идэ ылалларыгар оскуола салалтата улахан көмөнү оҥорбута.
1954-1959 сылларга саха биллэр суруйааччыта А.И. Федоров кэлэн, ол кэмнэргэ үөрэммит ыччакка үтүө өйдөбүлү хаалларбыта. Үөрэнээччилэргэ, ыччаттарга литературнай куруһуок үлэлэтэн, биллэр суруйааччылар, республикаҕа ааттара ааттанар дьонтахсалларыгар олук уурсубута. Суруйааччылар В.Тарабукин, Н.Винокуров-Урсун, Е.Жирков, Ф.Постников-Арчы, тыл үөрэхтээҕэ, профессор И.П. Винокуров, самодеятельнай композитор Д.Данилов о.д.а куорсун анньан тахсыбыттара.
Ааспыт үйэ 50-60-70 сылларыгар нэһилиэк ыччата үөрэхтээх буолалларыгар, үтүө өйдөбүлү хааллырбыт учууталларынан Н.Л. Данилов, М.Р. Кулачиков, Е.П. Максимова. С.В., П.М. Колодезниковтар, А.А. Большакова, М.Г. Кузьмин, С.К. Андросов. В.С, М.С. Максимовтар, П.А., Н.Н. Максимовтар, В.И., Л.Л. Даниловтар, К.С., Ф.Ф. Постниковтар, Н.К. Макаров, С.Н. Самсонова, Х.А. Стрекаловская, Н.И. Неустроев, Д.М. Стрекаловскай, М.П. Колодезникова, Е.Т. Находкина, М.П.Баишева, И.Р. Федосеев о.д.а. буолаллар.
70-80 сылларга республикаҕа киэҥник биллибит “Муонда” үлэ-сынньалаҥ 3 лааҕырдара П.Алексеев совхозка элбэх оту оттоон туттараллара, ыччаты сахалыы илиинэн оттуур ньымаларга уһуйбуттара.
П.Д. Максимов салайар эдэр туристар хамаандалара Таатта оройуонун чиэһин республикаҕа ситиһиилээхтик көмүскээбиттэрэ. Республикаҕа соҕотох палеонтологическай “Бивень” лааҕыр, “Мамонтова гора” диэн аатынан аан дойдуга биллибит “Лэкэ хайатын” кистэлэҥнэрин үөрэтиигэ, чинчийиигэ күүскэ үлэлэспитэ.
Оскуола үөрэнээччилэрэ спортка ситиһиилэрэ нэһилиэк олохтоохторун өрүү үгүстүк үөрдэрэ, билигин да үөрдэр. Физруктар П.М. Колодезников, В.С. Максимов, С.С. Бурцев, Г.А. Попов эрчийбит эдэр спортсменнара оройуоҥҥа инники кэккэҕэ сылдьыбыттара.
1974 сылтан НВП хамаандата “Орленок” военно-спортивнай күрэхтэһиилэргэ оройуоҥҥа 10 төгүл бастаабыта, 18 төгүл бириистээх миэстэлэргэ, Республикаҕа строевой көрүүгэ, ытыыга, ГО-ҕа, медико-санитарнай бэлэмнэниигэ инники күөҥҥэ тахсан, республика 10 бастыҥ хамаандатыгар киирбитэ, военрук Н.И. Неустроев.
1974-1975 үөрэх сылыттан оскуолабыт А.Матросов аатынан понерскай дружината Бүтүн Союзтааҕы “Салют, Победа” пионердар марштарыгар Правофланговай ааты 1982 сылга диэри 5 төгүл ылбыта. К.П. Колодезникова ол сыллар пионердарын саамай ахтар-саныыр, истиҥник ахтар баһаатайдара.
Оскуола 70 сыллаах юбилейын бэлиэтиир 1991 сылга Саха ССР министрдарын советын 629№-дээх уурааҕынан Н.Д. Неустроев аата Уус Таатта орто оскуолатыгар иҥэриллибитэ. 25 сыл устата оскуола коллектива биир дойдулаахпыт аатын дьоһуннук сүгэн кэллэ.
2007 сыл 2 этээстээх саҥа таас 264 миэстэлээх оскуола дьиэтэ үлэҕэ киирбитэ. 2006 сылтан оскуола коллектива аныгы сайдыылаах кэмҥэ бэлэмнээх ыччаты иитиигэ саҥа сүүрээннэри, хайысхалары көрдөөн үлэлэһэр. “Создание условий самореализации личности в сельской школе” теманан экспериментальнай площадка статуһун, Россияҕа авторскай оскуолалар “Эврика” конкурстарыгар “Общественная школа”, анал ааты ылбыта.
2010 сылтан оскуолабыт СР агрооскуолаларын союһун чилиэнинэн киирбитэ. Үөрэнээччилэри саха төрүт дьарыктарыгар сүөһү, сылгы иитиитигэр чугаһатар, оҕуруот аһын үүннэрии үөрүйэхтэригэр анал предметтэр киирбиттэрэ, сүөһү иитэргэ анал хотон, сайылык тутуллубута.
2014 сыл Краснодарскай кыраайга норуоттар икки ардыларынааҕы XII –с А.С. Макаренко аатынан ааҕыыларга агрооскуолабыт үлэтин опыта бастыҥнар ахсааннарыгар киирбитэ.
2015 сыл Санкт-Петербург куоракка ыытыллыбыт Россияҕа тыа оскуолаларын конкурсугар “Лучшая сельская школа” анал ааты ылары ситиспитэ.
2016 с. “Үйэ” сурунаалга “Аныгы үйэҕэ хаһаайыстыбалаах оскуола” ыстатыйаҕа оскуола үлэтэ сырдатыллыбыта.
2016 сыл “Золотой фонд кадров Родины РС (Я)” бүтүн союзтааҕы энциклопедия IV томугар оскуолабыт иитэр-үөрэтэр үлэтэ сырдатыллан киирбитэ.
95 сыл устата хас да көлүөнэ ыччат үөрэнэн олох киэҥ аартыгар үктэннэ. XXI үйэ оскуолата үөрэнээччилэригэр саҥа саҕахтары арыйар, олохторун суолун булууга олук уурар. Оскуола учууталлара үөрэнээччилэргэ чиҥ билиини биэрэргэ дьаныһан үлэлииллэр. Кэнники сылларга оскуоланы 5 үөрэнээччи үрүҥ көмүс, 2 үөрэнээччи кыһыл көмүс мэтээллэринэн бүтэрдилэр.
Уолаттары иитиигэ улахан болҕомто ууруллар, эт-хаан, өй-санаа өттүнэн чөл олохтоох буолалларыгар араас куруһуоктар, спортивнай секциялар үлэлииллэр. Хотугу многоборье көрүҥнэригэр дьарыктанан Россияҕа ураҕастаах сүүрүүгэ кыайыылаах, наартаны ойууга Республика рекордсмена Костя Колодезников СР маастарын нуорматын, РФ маастарга кандидатын, Саша Гоголев СР маастарга кандидатын нуорматын толорбуттара, тренердара К.А. Ширяев.
2002 сыл “II Азия оҕолорун” спортивнай оонньууларыгар СР хамаандатыгар хотугу многоборьеҕа Андрей Постников киирбитэ, тренера В.В. Акимов. 3000 м. Ураҕастаах сүүрүүгэ 1 миэстэни, сүгэни быраҕаыыга 141 м. быраҕан 2 миэстэ, маамыктаны быраҕыыга 2 миэстэ, уопсай түмүккэ “II Азия оҕолорун” призера буолбута.
Үөрэнээччилэри наука, искусство, культура эйгэтигэр бастакы олуктары учууталлар, эбии үөрэхтээһин үлэһиттэрэ, оҕо музыкальнай оскуолатын коллектива уураллар. “Татыйык” оҕо үҥкүү ансамблга салайааччы Е.П. Голикова, Алдан ВИА салайааччы В.Д. Данилов, 1999-2005 сылларга үлэлээбит “Сайын” хомус ансамблга салаайааччы Л.М. Борисова, “Маска художественнай роспись” куруһуокка салайааччыта Н.В. Винокурова дьарыктанар үөрэнээччилэр республиканскай “Хотугу сулус” элбэх Саха сиригэр, Россияҕа ыытылларконкурстар лауреаттара, кыайыылаахтара.
“Чэчик” мини- театр салайааччылар З.С. Бехтюева, А.С. Кочнева улуустааҕы, республиканскай көрүүлэргэ, фестивалларга бастыҥ коллектив аатын ылбыттара.
Норуоттар икки ардыларынааҕы, “Дети. Интеллект. Культура” - НПК Италияҕа Мальта куоракка улахан тэрээһин дипломаннарынан В.Малгин, Э. Сидоров буолбуттара. Оскуола коллектива бастыҥ учууталларынан РФ үтүөлээх учуутала Н.Н. Николаев, СР Үөрэҕириитин үтүөлээх үлэһиттэрэ А.Д. Данилова, П.Г. Дягилев, РФ норуотун үөрэҕириитин туйгуннара М.Р. Кулачиков, Х.А. Стрекаловская, В.И. Данилова, Е.Т. Находкина, А.Н. Неустроева, Е.Н. Постникова, З.М. Колодезникова, СР Үтүөлээх учууталлара В.И. Данилова, П.М. Колодезников, А.Н. Неустроева, РФ уопсай үөрэхтээһинин Бочуоттаах үлэһиттэрэ П.Д. Максимов, К.П. Колодезникова, В.П. Неустроева, Д.Д. Евграфов, Т.И. Старостина, 28 СР үөрэҕириитин туйгуннарын ааттарынан киэн туттар.
Оскуоланы 95 сыл устата 22 директор салайан нэһилиэк ыччата үүнэригэр-сайдарыгар, үөрэхтэнэригэр сүҥкэн кылааттарын киллэрбиттэрэ. Үрдүккэ көтүтэр кыһабыт сайдан, үүнэн ис, иннигэр киэҥ аартыктар арыллан истиннэр, үөрэтэр ыччатын махталын ыла тур!
А.Н. Неустроева, кыраайы үөрэтээччи.
АЛДАН НЭҺИЛИЭГИТТЭН РЕСПУБЛИКАҔА БИЛЛЭР,
КИЭН ТУТТАР ДЬОННОРБУТ
НИКОЛАЙ ДЕНИСОВИЧ НЕУСТРОЕВ
Николай Денисович Неустроев 1895 с. ахсынньы 15 күнүгэрБайаҕантай улууһун IV Байаҕантай нэһилиэгэр (билиҥҥинэн Алдан) Былдьаһыктаах диэн сиргэ төрөөбүтэ.
Николай Денисович Неустроев-саха суругунан уус-уран литературатын төрүттэспит, үс бастакы реалист суруйааччыларыттан биирдэстэр, саха бастакы комедиограба, драматург, кэпсээнньит, хоһоонньут, тылбаасчыт, фольклорист, саха баай тылын-өһүн чинчийээччи, саха литературатын классига.
Баайаҕа оскуолатыгар, Дьокуускайга 4 кылаастаах училищеҕа, 1927 с. Москваҕа В. Брюсов аатынан литературнай институтка үөрэнэ сылдьыбыта.
Ревком председателэ, Байаҕантай улууһугар комиссар, 1922-1924 сс. Уолба оскуолатыгар учууталынан, 1925 сыл сэбиэттэр Саха сиринээҕи IV съездтэрин делегата, “Хозяйство Якутии” сурунаал эппиэттиир сэкэрэтээринэн үлэлээбитэ.
Литературнай суруйуунан Н.Д. Неустроев 1912 саҕалаабыта. “Дикая жизнь” кэпсээнэ 1917 с., “Сибирские записки” сурунаалга бэчээттэммитэ. “Тимир дьон оҕолоро” пьесата 1917 с. Дьокуускайга Норуот дьиэтигэр туруоруллубута.
Училищеҕа үөрэнэ сылдьан, 1910-1913 сылларга ол кэмҥэ үөрэнэ сылдьар саха ыччатыгар литературнай кружок тэрийэн “Юность” диэн бэйэлэрэ таһаарар сурунаалларыгар редактордаабыта. Ол түмсүүгэ П.А. Ойуунускай, М.К. Аммосов бааллара.
1914 с. “Саха ыччатын куруһуога” тэриллибитигэр Николай Денисович актыыбынай кыттыыны ылбыта. Николай Денисович оҕо сааһыттан доруобуйата мөлтөх буолан, сотору-сотору эмтэнэр этэ.
1916 с. П.А. Ойуунускайдыын Н.В. Гоголь “Ревизорун”, 1926 с. Н.Н. Павловтыын А.С. Пушкин “Борис Годунов” дырааматын сахалыы тылбаастаабыттара.
Н.Д. Неустроев саха норуотун тылынан уус-уран айымньыларын ордук таабырыннары, өс хоһооннору темаларынан наардаан нууччалыы варианнарын булан тиһэн иһэрэ. Маны таһынан саха олоҕун көрдөрөр, ыстатыйалары, очеркалары, фольклордары, этнографияҕа үлэлэрэ, тылбаастара элбэхтик бэчээттэммиттэрэ.
Николай Денисович айар үлэтигэр Н. Бельскай, Макар Бедный кэлин сахалыы Ньукулай Ностуруойап диэн псевдонимнары ылынан үлэлээбитэ. Николай Денисович кинигэлэрэ “Талыллыбыт айымньылар”- 1985 с., “Пьесалар, кэпсээннэр” – 1995 с., “Төрүөбүт сирбэр, тапталлаах дьоммор”- 1995 с., “Тимир дьон оҕолоро”-2000 с., “Николай Денисович- I, II” томнара 2005 с. тахсыталаабыттара.
Бастакы кинигэлэрэ “Саха комедиялара” – 1926 с., “Куһаҕан тыын”- 1927 с., “Кэпсээннэр” – 1929 с., “Кэпсээннэр” – 1936 с. , “Талыллыбыт айымньылар” – 1947 с., “Талыллыбыт айымньылар”- 1959 с. , “Кэпсээннэр”- 1975 с. тахсыбыттара.
Н.Д. Неустроев суруйбут комедиялара “Куһаҕан тыын”, “Оҥоруу кытаанах”, “Тиэтэйбит”, “Кукаакы кулуба”, “Тар” билиҥҥэ диэри саха сирин театрдарын сценатыгар сотору-сотору туруоруллан, дьон-сэргэ биһирэбиллэрин ылаллар.
Николай Денисович Неустроев баара-суоҕа 33 сааһыгар от ыйын 21 күнүгэр 1929 с. ыалдьан күн сириттэн туораабыта.
АННА ДЕНИСОВНА НЕУСТРОЕВА
Анна Денисовна1903 кулун тутар 3 күнүгэр Байаҕантай улууһун IV Байаҕантай нэһилиэгэр (билиҥҥинэн Таатта улууһа, Алдан нэһилиэгэ) Былдьаһыктаах диэн сиргэ төрөөбүтэ.
Саха дьахталларыттан бастакы суруйааччы, ССРС суруйааччыларын союһун чилиэнэ, оҕолорго анаммыт кэпсээннэри бастакынан суруйбута, тылбаасчыт, фольклорист, общественнай деятель.
Анна Денисовна Баайаҕа, Уолба оскуолаларыгар, Дьокуускайга педагогическай техникумҥа үөрэммитэ.
1925 с. сыл суруйааччылар I съездтэрин делегата. 1925 с. Уус Тааттаҕа ликбез учууталынан, Дьокуускайга 1927-1933 сс. оҕо садын салайааччынан, 1933-1943 сс. “Хотугу сулус” сурунаал эппиэттиир секретарынан, Саха сиринээҕи кинигэ кыһатыгар уус –уран литератураҕа редакторынан үлэлээбитэ. 1941-1945 сылларга «Килбиэннээх үлэтин иһин» мэтээлинэн наҕараадаламмыта.
А.Д. Неустроева саха норуотун фольклорун ордук олоҥхолору хомуйууга үлэлэспитэ. М.Т. Шараборин-Кумаарап, И.И. Бурнашев-Тоҥ Суорун, П.П. Ядрихинскэй-Бэдьээлэ, Н.И. Степанов, С.А. Зверев-Кыыл Уола олоҥхолорун, айымньыларын “Хотугу сулуска”, “Кырдьык кыайар” кинигэҕэ таһаартарбыта.
Анна Денисовна кэргэнэ И.Д. Баланов-куоракка үөрэх салаатын сэбиэдиссэйэ, 1932—1934 сс. Государственнай национальнай библиотека директорынан, “Кыым” хаһыакка редакторынан үлэлээбитэ.
А.Денисова кэпсээннэрэ:«Оҕолор», «Тураахтар», «Ходуһа дьүһүнэ»«Тиргэһиттэр», «Кэһии», «Албын», «Ороһукаан», «Оҕонньордоох эмээхсин», «Таарымта», «Куттамсах куһаҕан», «Саһыл, эһэ уонна оҕо»,
Тылбаастар: «Миини уонна Муони» - Л.Фич-Перкинс, «Эриэн Моой» - Д.Н. Мамин Сибиряк, «Чичииллэ» - Д. Амичис,«Киит уонна Кээт буоланнар баһаарга хайдах сылдьыбыттара»-Л.Фич-Перкинс, «Собуонньут Мөрүөскэ» - С.Вьюгов, «Табыллыбатах булуу» - Быкова кэпсээнэ.
Анна Неустроева “Тураахтар” диэн кэпсээнэ турок тылыгар тылбаастаммыта.
Анна Денисовна Неустроева 1947 с. сэтинньи 30 күнүгэр 44 сааһыгар Дьокуускайга ыалдьан өлбүтэ.
ФЕДОТ ИВАНОВИЧ НАХОДКИН
ССРС журналистарын союһун чилиэнэ, ССРС журналистарын I съеһин делегата, Үс төгүл САССР Верховнай Советын президиумун Бочуотунай грамоталарынан наҕараадаламмыта.
Федот Иванович 1919 с. от ыйын 24 күнүгэр Байаҕантай улууһун I Алдан нэһилиэгэр (Таатта улууһугар Уус Тааттаҕа) төрөөбүтэ.
Уус Таатта, Уолба оскуолаларын бүтэрэн, Чурапчыга педучилищеҕа үөрэммитэ. 1940-1942 сс. Уус Таатта, Хара-Алдан оскуолаларыгар учууталлаабыта. 1942 с. фроҥҥа ыҥырыллан Арҕааҥҥы, Прибалтийскай, Ленинградскай фроннарга сэриилэспитэ. Аатырар Ржев- Гжатск-Вязьма туһаайыыларынан кырыктаах кыргыһыыга кыттыбыта.
“Орден Отечественной войны” Iстепени, “За боевые заслуги”, “За победу над Германией”, “За доблестный труд в ВОВ 1941-1945 гг.”, “20 лет, 30 лет, 40 лет Победы”, “50 лет, 60 лет, 70 лет Вооруженных сил СССР” юбилейнай мэтээллэринэн наҕараадаламмыта.
1945 с. сэрииттэн эргиллэн кэлэн дойдутугар үлэлээбитэ. 1959 с. Якутскайга культпросвет оскуоланы бүтэрэн библиотекарь идэтин ылбыта. 1948 сылтан ССКП чилиэнэ. Горнай, Жиганскай оройуоннарыгар хаһыат редакторынан үлэлээбитэ. Тааттаҕа “Коммунист” хаһыакка, 1983 с. олоҕун тиһэх күннэригэр диэри “Кыым” хаһыакка корреспонденынан үлэлээбитэ.
1983 с. бэс ыйын 21 күнүгэр ыалдьан өлбүтэ.
АНДРЕЙ ЛУКИЧ ДАНИЛОВ
ССРС Журналистарын Союһун чилиэнэ, “1941-1945 сс. Аҕа Дойдуну көмүскүүр улуу сэриигэ килбиэннээх үлэтин иһин”, “В.И. Ленин 100 сыла” мэтээллэринэн наҕараадаламмыт, Е.М. Ярославскай аатынан журналистар бириэмийэлэрин лауреата.
Андрей Лукич 1922 с. олунньу 25 күнүгэр Байаҕантай улууһугар II Байаҕантай нэһилиэгэр (билиҥҥитэ Таатта улууһа, Алдан нэһилиэгэ) Киэҥ Күөлгэ төрөөбүтэ. Уус Таатта оскуолатыгар үөрэммитэ. С.А.Новгородов аатынан Чурапчытааҕы педучилищены бүтэрэн Арыылаах, Уус Таатта оскуолаларыгар учууталынан, үөрэх салаатын методическэй кабинетын сэбиэдиссэйинэн үлэлээбитэ.
1949-1951 сс. Уус Таатта оскуолатын директора. “Труд” “Калинин” аатынан колхозтарга председателинэн, ССКП райкомун инструкторынан, дойдутугар Тааттаҕа “Коммунист” хаһыат редакторынан үлэлээбитэ. Кэлин Алдаҥҥа балык заводун инструкторынан сылдьыбата.
Олоҕун тиһэх күннэригэр диэри “Кыым” хаһыакка үлэлээбитэ. Тыа сирин дьонун, т/х үлэһиттэрин сырдатыыга күүскэ ылсан үлэлэспитэ, элбэх кинигэлэри, ыстатыйалары, очеркалары суруйан таһаартарбыта.
Кинигэлэрэ: “Харбалаах уоттара”, “Съездтэн съездткэ”, “Саллаат сулуһа”, “Дирбиэн-дарбаан күннэргэ”, “Ууну, уоту ортотунан”
Андрей Лукич Данилов 1979 с. тохсунньу 30 күнүгэр өлбүтэ.
СЕМЕН ГАВРИЛЬЕВИЧ ЖИРКОВ
ССРС Үрдүкү Сэбиэтин 422 №-дээх Хотугу быыбардыыр уокурук депутата ССКП XXIII съеһин делегата, РСФСР т/х үтүөлээх үлэһитэ, РСФСР потребкооперациятын, үөрэҕириитин, эмп үлэһиттэрин, ССРС культуратын туйгуннара, “Ленин”, “Үлэ Кыһыл Знамята”, “Октябрьскай революция”, “Хотугу сулус” орденнар кавалердара, “Гражданскай килбиэн” бэлиэ хаһаайына, СР үтүөлээх агронома, Таатта, Кэбээйи оройуоннарын Бочуоттаах олохтооҕо, 1964-1998 сылларга Таатта оройуонун П.Алексеев аатынан колхоз председателэ, совхоз, агрофирма директора.
Семен Гаврильевич 1922 с. балаҕан ыйын 7 күнүгэр Кэбээйи оройуонугар Мукучу нэһилиэгэр төрөөбүтэ. 1941с. сэриигэ ыҥырыллыбыта, доруобуйата мөлтөөн Сэбиэскэй Армия кэккэтиттэн сыыйыллан кэлбитэ.
1943 с. Дьокуускайга т/х техникумугар үөрэммитэ. 1948-1952 сс. Алексеевскай райсельхозка агрономунан, 1952-1957 сс. П.Алексеев аатынан колхоз председателинан үлэлээбитэ. 1957-1958 сс. Кэбээйигэ МТС директордаабыта. 1959 с. П. Алексеев колхозка председателинэн талыллан Тааттаҕа үлэлии кэлэр. Салайбыт П.Алексеев совхозка В.И. Ленин төрөөбүтэ 100 сыла туолуутугар социалистическай куоталаһыы ситиһиилэрин иһин ССКП КК, ССРС Үрдүкү сэбиэтин Президиумун, ССРС Миниистирдэрин Сэбиэтин уонна ПСБСКС Ленинскэй юбилейнай Бочуотунай грамоталарынан наҕараадаламмыта.
1954 с. Улуу Кыайыы 50 сылыгар ыам ыйын 9 күнүгэр Москваҕа Кыһыл Болуоссакка Кыайыы парадыгар кыттыбыта.
Семен Гаврильевич баай үлэтин, уопутун республика бэчээтигэр, 2007 с. “Баайынай дьалҕатын билгэлиибин”, 2003 с. “С.Г. Жирков олоҕо, үлэтэ, санаалара” кинигэлэригэр таһаартарбыта.
Билигин улахан дьиэ-кэргэн аҕата, эһэтэ, Дьокуускай куоракка бочуоттаах сынньалаҥҥа олорор.
НИКИФОР НИКИФОРОВИЧ НЕУСТРОЕВ
Филологическай наука кандидата, САССР Үтүөлээх учуутала, СР национальнай оскуолаларын институтун сүрүннүүр специалиһынан, научнай сотруднигынан үлэлээбитэ.
Никифор Никифорович 1929 с. тохсунньу 3 күнүгэр Таатта оройуонугар Алдан нэһилиэгэр төрөөбүтэ. Таатта Төрдүн оскуолатыгар үөрэммит. 7 кылааһы бүтэрэн баран С.А.Новгородов аатынан Чурапчытааҕы педучилищеҕа үөрэнэ киирбит уонна 1948 сыллаахха бүтэрэн ыраах Өймөкөөҥҥө Тарын начаалынай оскуолатыгар ананан барбыта. Онно тиийэн биир сыл учууталынан, икки сыл оскуола директорынан үлэлээбит.1951-1953 сылларга Алдан оройуонугар (уруккута Учур оройуона) Алдан-Бытинскай (Кутана) сэттэ кылаастаах оскуолатыгар учууталлаабыта.
1953 сыллаахха Дьокуускайдааҕы педагогическай институтка саха тылын уонна литературатын салаатыгар үөрэнэ киирбитэ. Университеты бүтэрэн баран 11 сыл устата төрөөбүт дойдутугар Тааттаҕа тахсан орто оскуолаҕа саха тылын уонна литературатын үөрэппитэ, оскуолаҕа үөрэх чааһын сэбиэдиссэйинэн, норуот үөрэҕин оройуоннааҕы салаатын оскуолаларга инспекторынан өр кэмҥэ үлэлээбитэ.
Үлэлии сылдьан 1964 сыллаахха ССРС Наукаларын Академиятын Сибиирдээҕи салаатын Саха сиринээҕи филиалын аспирантуратыгар киирбитэ. Аспирантураны ситиһиилээхтик бүтэрэн 1968-1970 сылларга Дьокуускайга Тыл, литература уонна история институтун, итиэннэ РСФСР Үөрэҕин министерствотын национальнай оскуолаларын Научнай-чинчийэр институтун Саха сиринээҕи филиалын младшай научнай сотруднигынан үлэлээбитэ.
1972 с. “Билиҥҥи саха тылыгар биир састааптаах (сирэйдэммэтэх уонна ааттыыр этиилэр” диэн темаҕа дисертация көмүскээн филологическай наука кандидатын степенин ылбыта.
Никифор Никфорович саха тылын оскуолаҕа үөрэтиигэ анаан кинигэлэргэ үлэлэспитэ:
• “Орто оскуола программата” саха тыла 4-8 кылаастар 1982 с.
• “Саха тыла 4-с кылааска үөрэнэр кинигэ” - 1971, 1975, 1979, 1983, 1988 сс.
• “Саха тылын 4-с кылааска үөрэтии” – 1974, 1980, 1985 сс.
• “Саха тылын уруоктара” 5-6 кылаастар. 1975 с.
• “Саха тылын орфографическай тылдьыта” – 4-8 кыл. 1983 с.
• “Саха тыла Синтаксис” 7-8 кыл.
• “Саха тыла. Морфология” 6 кыл. ,7 кыл. 1993 с.
Никифор Никфорович элбэх ыстатыйалар, очеркалар, методикаҕа сүбэ брошюралар автордара.
1993 с.. алтынньы 10 күнүгэр уһуннук ыалдьан олохтон туораабыта.
ВАСИЛИЙ АРХИПОВИЧ ТАРАБУКИН
Биир дойдулаахпыт оҕо суруйааччыта, прозаик, тылбаасчыт, “Саха Республикатын култууратын үтүөлээх үлэһитэ”, “ССРС бэчээтин туйгуна”, “Гражданскай килбиэн”, “Соц куоталаһыы кыайыылааҕа”, “СР Россияны кытта холбоспута 175 сыла” юбилейнай бэлиэлээх, 1992 с. Россия суруйааччыларын союһун чилиэнэ, РФ журналистарын союһун чилиэнэ, Муома, Таатта улуустарын уонна Алдан нэһилиэгин Бочуоттаах гражданина Василий Архипович Тарабукин сэтинньи 10 күнүгэр 1934 сыллаахха Таатта улууһугар II Байаҕантайга (Киэҥ Күөлгэ) төрөөбүтэ. В.А. Тарабукин 1941-42 сс. Таатта Төрдүгэр начальнай оскуолаҕа үөрэммитэ. Кэлин Уолба, Ытык Күөл оскуолаларыгар үөрэнэн орто оскуоланы 1955 с. бүтэрэн баран комсомольскай путевканан Калинин аатынан колхозка үлэлии тахсыбыта. 1962 с. Саха государственнай университетын бүтэрбитэ. Учууталынан, «Коммунист» хаһыакка, «Бичик» кинигэ кыһатыгар, «Чолбон» сурунаалга уһун кэмҥэ үлэлээбитэ.
Бастакы оҕолорго кинигэтэ «Тиргэлээх көҕөн»-1976 с. “Оппоос мүччүргэнээх сырыылара” -1980с., “Чубарый”- 1982 с., “Үүнүүлээх ходуһаҕа” – 1984 с., “Маныыһыт эһэ”- 1989 с., “Доҕордоһуу бэлэҕэ”-1992 с., “Тустаахха соһумар суол”-1994 с., “Айылҕа дьиктилэрэ”- 2001 с., “Төрөөбүт буор сылааһа”-1994, “Ытыллыбыт сурук”, “Төлкө түстэниитэ” – 2004 с. “Олох угуйар суһума” – 2013 с.бэчээттэммиттэрэ.
В.А. Тарабукин нууччалыыттан сахалыы тылбаастаан таһаартарбыт“Тиэтэллээх биллэрии”-1974 с. (Джоодорж – монгол суруйааччыта)
Кэргэнэ Александра Афанасьевна – үлэ бэтэрээнэ, кыыһа Марфа Васильевна – СГУдоцена, филологическай наука кандидата.
В.А. Тарабукин 2013 сыллаахха Дьокуускай куоракка ыалдьан өлбүтэ.
АЛЕКСАНДР ИВАНОВИЧ ЧАХОВ
1934 с Таатта оройуонугар, II Байаҕантай нэһилиэгэр төрөөбүтэ;
- 1957 с Дьокуускайга баянистар курстарын, 1963 с дылы Дьокуускайдааҕы музыкальнай училищеҕа, Дьокуускайдааҕы культпросвет училищеҕа үөрэммитэ. Үлэтин 1953 с Ытык-Күөлгэ промкомбинатка столярынан, 1957 сылтан 1973 сылга диэри культура эйгэтигэр үлэлээбитэ, 1987 сылга диэри совхозка харабылынан үлэлээбитэ;
- Сэрии кэмигэр Баайаҕаҕа колхозка оҕус сиэппитэ, бурдук итигэстээһинигэр, маттаҕа, моҕотой тириитин туттарыыга үлэлээбитэ; СР культуратын үтүөлээх үлэһитэ, СР культуратын туйгуна, Таатта улууһун, Алдан нэһилиэгин бочуоттаах олохтооҕо, Саха төрүт музыкальнай инструменнарын үйэтитээччи, биллэр мелодист, элбэх кинигэлэр автордара.
Бастакы сүбэ методическай брошюрата “Саха национальнай ыһыаҕын туһунан” 1990 с. тахсыбыт. 1993 с. “Саха былыргы музыкальнай инструменнара”, 2012 с. “Өбүгэлэрбит музыкаларын төрүт дорҕоонноро”, “Старинные якутские музыкальные инструменты” кинигэлэрэ күн сирин көрбүттэрэ.
Александр Иванович саха хомуһун тупсаран, тыаһын улаатыннаран 1969 с. биһилэхтээх хомуһу оҥорон, ССРС авторскай свидетельствотын ылбыта. СР правительствотын Махтал суруктарынан, Бочуотунайграмоталарынан наҕараадаламмыта. Александр Чахов саха сирин мелодистарын союһун чилиэнэ, саха дьонугар киэҥник биһирэммит ырыалар матыыптарын айааччы.
Кэргэнэ Неустроева Пелагея Ивановна, 5 оҕолоохтор, 10 сиэннээхтэр. Александр Иванович кэргэнэ Полина Ивановналыын сайылыктааһын программатын олоххо киллэрэн Дэгийэҕэ сайылык туттан, СР президенын тыа сирин сайдыытыгар олохтообут Гранын 1999 с. “Дьиэ кэргэн - тэлгэһэтинэн” конкурска ылбыттара.
ЕГОР АЛЕКСЕЕВИЧ ЖИРКОВ
Россия журналистарын союһун чилиэнэ, педагогическай үлэ ветерана, Учууталлар учууталлара, Таатта улууһун, Алдан нэһилиэгин Бочуоттаах гражданина Егор Алексеевич Жирков.
Егор Алексеевич Таатта оройуонугар II Байаҕантай нэһилиэгэр ыам ыйын 12 күнүгэр 1934 с. төрөөбүтэ.
Аҕата Жирков Алексей Игнатьевич, ийэтэ Жиркова Мария Федотовна.
1945–1955 сыллардаахха Уус Таатта, Ытык Күөл оскуолаларын бүтэрбитэ. Комсомольскай путевканан 1957 с. диэри колхозка үлэлии тахсыбыта.
1957-1959 с. Советскай Армия кэккэтигэр сулууспалаабыта. 1959–1964 с. Саха государственнай университетыгар саха тылын уонна литературатын отделениятын бүтэрбитэ.
Хаҥалас, Таатта орто оскуолаларыгар саха тылын уонна литературатын учууталынан 25 сыл ситиһиилээхтик үлэлээбитэ.
Аан бастаан «Аҕаа, эйигин өйдүүбүн» диэн кэпсээнэ «Хотугу сулус» сурунаалга онтон 1987 сыллаахха туспа кинигэ буолан бэчээттэнэн тахсыбыта. Ити кэнниттэн утуу-субуу «Санаа ыллыктара» (1996), «Иһирик ойуурум кэпсээннэрэ» (1992), «Тиксэриллибэтэх сурук» (2005), “Оҕо сааһым омоон суола” кинигэлэрэ күн сирин көрбүттэрэ. Егор Жирков кинигэлэрин оҕолорго, ыччаттарга анаан суруйар этэ.
Төрөөбүт түөлбэтин, үлэһит дьонун-сэргэтин, сэрии кыттыылаахтарын туһунан республика, улуус хаһыаттарыгар «Кыым», «Эдэр Коммунист». «Бэлэм Буол», «Саха сиригэр», «Коммунист», «Таатта», «Хотугу сулус», «Чолбон» сурунаалларга үгүстүк бэччээттэммиттэрэ.Кэлин «Алдан быйаҥнаах кытыла», «Үрдүккэ көтүппүт кыһабыт», «Мин мантан сэриигэ барбытым» диэн кинигэлэри Егор Алексеевич Жирков, Анна Денисовна Данилова, Антонина Николаевна Неустроева буоланнар Уус Таатта олохтоохторугар улахан, умнуллубат бэлэҕи оҥорбуттара.
Егор Алексеевич “Таатта” хаһыат общественнай корреспонденынан үгүс сылларга үлэлээбитэ. “Бастыҥ общественнай корреспондент” аатын ылбыта. Уус Таатта оскуолатыгар үлэлиир сылларыгар “Ыллыктар” диэн “Бэлэм буол” хаһыакка юнкордар постарын салайан, үөрэнээччилэрэ журналист, саха тылын уһуйар учууталлар буолалларыгар олук уурсубута.
Егор Алексеевич 2015 от ыйын 19 күнүгэр ыалдьан 81 сааһыгар олохтон туораабыта.
ДЕНИС ДЕНИСОВИЧ ДАНИЛОВ
Денис Данилов Уус-Тааттаҕа 1935 с. ахсынньы 10 күнүгэр төрөөбүтэ. Ис – иһиттэн иэйиилээх, музыкаҕа тартарыылаах оҕо, ханна эмэ хам-тум истибит ырыаларын балалайкаҕа, хормуоскаҕа оонньуур буолан испитэ. Музыкаҕа үөрэнэр баҕата кинини Г. А. Григоряны кытта алтыһыннарбыта, истиҥ доҕордуу буолбуттара, ис сүрэҕиттэн музграмотаҕа, музыкальнай теорияҕа үөрэммитэ.
Ырыа мелодиятын аан маҥнай 1955 с. «Дьикти сэмэй Кууһума» диэн Саха народнай поэта К. Уурастыырап көрдөөх хоһоонугар матыып айан киирбитэ. Денис Данилов ырыаны айыынан муҥурдаммакка, саха норуотун ырыаларын, фольклорун өр сыллар устата утумнаахтык, дьулуһан туран хомуйан, «Саха народнай ырыалара» диэн хомуурунньугу, 100-чэкэ ырыа варианын талан 1975 с. таһаартаран төрөөбүт норуотугар бэлэхтээбитэ. «Көтүҥ көмүс дорҕооннор» диэн ырыа хомуурунньуга 1964 с. бэчээттэммитэ. Хомуурунньукка 39 ырыа киирбитэ. Кини истэр дьоҕурдаах, ону туһанан, ырыа айар мелодистарга (В. Ноев, А. Алексеев уо.д.а.) көмөлөһөн, ырыаларын нотаҕа түһэрэрэ. Оһуокай 40-ча варианын суруйбута. 1970 с. Ленинградка “Красный Октябрь” пианино-рояль оҥорор фабрикаҕа 2 сыл “мастер-настройщик” идэтигэр сахалартан бастакынан үөрэммитэ. Республика 32 оройуонун кэрийэн, музыкальнай оскуолаларыгар сүүһүнэн фортепианолары настройкалаан, өрөмүөннээн, 9 сыл Н.С. Посельская Хореографическай училищетыгар, Култуура колледжыгар, Опера уонна балет театрыгар ыҥырыыга сылдьара.
Денис Данилов ырыа матыыбын айыыга эдэр эрдэҕиттэн ылсыбыта. Барыта 300-кэ ырыалаах. 80 сааһын туолуутугар уола Валерий Данилов “Денис Данилов 250 талыллыбыт айымньылар” диэн ырыаларын дискэлээх хомуурунньугун 2015 с. таһаартарбыта. Бастакы ырыалара А.Бродников тылларыгар “Тааттаҕа” С.Дадаскинов “Туруйалар”, “Үчүгэй да этэ ол сайын” А.Бүлүүскэй, “Сардаана” И. Федосеев айбыт матыыптара билиҥҥэ диэри норуот уоһуттан түспэккэ ылланаллар. И.Артамонов, “Мин мантан сэриигэ барбытым” ырыата Кыайыы күнүн символа өрүү ылланар ырыа. Денис Данилов хомоҕой хоһоонньут, төрөөбүт Тааттатын, Алданын, Уус Тааттатын айылҕатын уустаан-ураннаан хоһуйбута ханнык да ааҕааччы кутун тутар хоһооннор. Денис Денис саха сиригэр хор сайдыытыгар кырата суох кылааты киллэрбитэ. Орто үөрэх кыһаларын министерствотыгар культура салаатыгар сүрүн специалиһынан үлэлииригэр, хас биирдии үөрэх тэрилтэтэ ыччаты ырыаҕа культура эйгэтигэр уһуйууга үлэлэспитэ. Денис Данилов саха мелодистарыттан оҕо – аймахха анаан элбэх ырыаны суруйбут үтүөлээх.
Өр сылларга история, культура, спорт эйгэтигэр бэчээккэ тахсар ыстатыйалары мунньан, теманан наардаан бэйэтэ кинигэ оҥорон таһаарара. Саха сиригэр биир бастыҥ коллекционер. 50 бэйэтэ мунньубут ыстатыйаларын кинигэлэрин, үөрэммит Уус Таатта оскуолатын музейыгар бэлэхтээбитэ.
2013 сыл “Тааттаҕа” диэн А.Бродников тылларыгар айыллыбыт ырыатыгар “Seven” маҕаһыын ситимин салайааччыта Таатта уола Г.М. Мамин уонна эстрада чаҕылхай сулуһа Күннэй – Ульяна Сергучева клип устан “Сыл бастыҥ клипа” анал ааты ылбыттара. Эдэр ыччат Денис Данилов аатын үйэтитиигэ ылсыбыта махталлаах суол.
Кэргэнэ саха дьонугар киэҥник биллэр, ырыалары айааччы Марфа Данилова, икки оҕолоохтор, уола Валерий Данилов ырыа айааччы.
Денис Денисович 79 сааһыгар 2014 сыл от ыйыгар ыарахан ыарыыттан олохтон туораабыта.
ФЕДОР ФЕДОРОВИЧ ПОСТНИКОВ -АРЧЫ
Россия суруйааччыларын сойууһун чилиэнэ, «Таатта улууһун сайдыытыгар киллэрбит кылаатын иһин» бэлиэ хаһаайына,Оҕолорго аналлаах республиканскай кэпсээннэр конкурстарын кыайыылааҕа, “Ветеран кэс тыла”, 2000 сыл “Чуораанчык” К.Туйаарыскай аатынан конкурска “Баҕа оҕото Баллыгынай” остуоруйата 1 бириэмийэ ылбыта, педагогическай үлэ ветерана Федор Федорович Постников-Арчы Сүөдэр 1936 с. бэс ыйын 20 күнүгэр Таатта оройуонугар, II Байаҕантай (билигин Алдан нэһилиэгэр, Кутаакыга) Ульяна Степановна (Тарабукина), Федор Иванович Постниковтарга иккис оҕонон төрөөбүтэ.Ытык Күөл оскуолаларын бүтэрэн, “Кыһыл Сыһыы” колхуоска улахан дьону кытта тэҥҥэ үлэлээбитэ. 1962 с. СГУ саха тылын, литературатын салаатын ситиһиилээхтик бүтэрэн Уус Таатта, Хара Алдан оскуолаларыгар учууталынан, завуһунан, оскуола директорынан, кэлин эргиэн ситимигэр үлэлээбитэ. 1955 сылтан “Коммунист”, “Кыым”, “Бэлэм буол” хаһыаттарга общественнай корреспондент быһыытынан суруйбута. Үлэттэн дьолломмут туруу үлэһиттэри үйэтитэр сэргэх уочаркалары, итэҕэһи-быһаҕаһы саралыыр сытыы фельетоннары, ыстатыйалары, суруталаабыта.
Айар үлэтэ 1980 сыллартан саҕаламмыта. Бастакы кэпсээннэрэ “Суол тоҕойугар”, хомуурунньукка киирбиттэрэ. Кинигэлэрэ: “Таабырын кэпсээннэр”, “Сардаҥа курдук ыраастык олор”, “Дьол икки утаҕа”, “Олох иһин охсуһуу” (2001), “Оборчоҕо оборторуу” (2008), “Өрүс бөрөтө”, “Олоххо бэлэмнээх буол” (2012).130-ча кэпсээни, 4 сэһэни, 7 кинигэни таһааттарбыта.
Ф.Ф. Постников балаҕан ыйын 30 күнүгэр 2012 с ыалдьан өлбүтэ.
ВАСИЛИЙ ЕЛИСЕЕВИЧ ВИНОКУРОВ
РФ речфлотун Бочуоттаах үлэһитэ, РСФСР үрдүкү кылаастаах специалиһа, “Аҕа дойдуга үтүөтүн иһин” II ст. орденынан наҕараадарламмыт, РФ, “Российскай флот 300 сыла”, “Ленатааҕы пароходство 100 сыла” кыһыл көмүс бэлиэлээх, ТО-1544 теплоход “Механик Винокуров” диэн ааттаммыт.
Василий Елисеевич Винокуров 1940 с. балаҕан ыйын 12 күнүгэр Таатта улууһун, Алдан нэһ. Төрөөбүтэ. Уус Таатта, Ытык Күөл оскуолаларын бүтэрэн, 1965 с. Дьокуускайдааҕы речной училищеҕа үөрэнэн судноны ыытар уонна техник-судоводитель идэлэри баһылаабыта. Кэлин үөрэҕин үрдэтинэн муораҕа устар механик идэтинэн үлэлээбитэ. 1965-2001 сылларга Жатайдааҕы судноны өрөмүөннүүр собуокка үлэлээбитэ.
Василий Елисеевич 2001 сыл муус устар 24 күнүгэр ыалдьан өлбүтэ.
Дьиэ-кэргэнэ Жатайдааҕы судноны өрөмүөннүүр собуот бастыҥ үлэһитигэр “Машиннай отделение бастыҥ үлэһитигэр” диэн сыл аайы бириэмийэ олохтообута.
ИВАН ПЕТРОВИЧ ВИНОКУРОВ
РФ Үрдүк анал үөрэҕин бочуоттаах үлэһитэ, тыл билимин кандидата, СР Үөрэҕириитин туйгуна, Учууталлар учууталлара, С.А. Новгородов аатынан бириэмийэ лауреата, М.К. Аммосов аатынан Хотугулуу Илиҥҥи федеральнай университет профессора.
1941 с. алтынньы ый 7 күнүгэр Таатта оройуонугар, II Байаҕантай нэһилиэгэр (Уус Таатта, Алдан нэһилиэгэ) Киэҥ Күөлгэ төрөөбүтэ. Төрөппүттэрэ эрдэ өлөн, аймахтарынан, оскуола интернатынан олорон үөрэммитэ. Уус Таатта 7 кылаастаах оскуолатын 1958 с. бүтэрэн баран 1953-1954 сс. Уолба детдомугар олорон үөрэммитэ. Ытык-Күөл орто оскуолатыгар салгыы үөрэнэн 1961 с. оскуоланы бүтэрбитэ. 1961-1963 сс. Калинин аатынан колхозка үлэлээбит. 1963 с. СГУ саха салаатыгар киирэн, 1968 с. бүтэрэн, салгыы аспирантураҕа үөрэнэр. 1971 с. “Синонимика падежных конструкций в якутском языке” темаҕа дисертация көмүскээн наука кандидата буолар. 45 сыл университекка студеннары саха тылыгар уһуйар. 1991 сылтан университет доцена, 2011 сылтан профессор. Саахымакка маастарга кандидат, дуобакка I разрядтаах.
Кыыһа Надежда Ивановна Америкаҕа, Норвегияҕа үөрэммитэ. Учуонай, саха, английскай тылларын чинчийэр наука доктора.
НИКОЛАЙ ЕГОРОВИЧ ВИНОКУРОВ – УРСУН
СР культуратын үтүөлээх үлэһитэ, РФ журналистарын,суруйааччыларын союзтарын чилиэнэ, Казахстан “Алаш” литературнай бириэмийэтин лауреата, Саха сирин суруйааччыларын союһун бырабылыанньатын председателин солбуйааччы. Таатта, Нам улууһун, Алдан нэһ. Бочуоттаах гражданина, “Гражданскай килбиэн” бэлиэ хаһаайына. Критик, тылбаасчыт, чинчийээччи, поэт, прозаик.
Николай Егорович Винокуров - Урсун 1945 с. муус устар 13 күнүгэр Тааттаҕа II Байаҕантай нэһилиэгэр төрөөбүтэ. 1972 с. СГУ саха салаатын, 1975 с. Тыл, литература уонна история институтун аспирантуратын, 1987 с. Новосибирскайдааҕы үрдүкү партийнай оскуола журналистикаҕа салаатын бүтэрбитэ. “Хотугу сулус” сурунаал поэзия салаатын сэбиэдиссэйинэн, уус-уран литератураны пропагандалыыр Бюро директорынан, “Кыым” хаһыат корреспонденынан, “Чолбон” сурунаалкылаабынай редакторынан үлэлээбитэ.
Критик быһыытынан 60-тан тахса үлэтэ бэчээттэмиттэрэ. Хоһооннорун бастакы хомуурунньуга “Аларга” 1980 с. күн сирин көрбүтэ. “Эдэрдэр санааларын этэллэр”,“Дьикти сыдьаан”, “Кутаа тула”, “Уроки мужества” хомуурунньуктарга. “Хотугу сулус”уонна “Чолбон”, “Аргыс”, “Далбар хотун”, “Илин”, “Чуораанчык”, “Полярная звезда”, “Сибирские огни” сурунаалларга, республика хаһыаттарыгар бэчээттэннэ.
Тылбаасчыт быһыытынан бастакы үлэтэ “Абуталиб эппитэ” (Р.Гамзатовтан) 1981 с. “Хотугу сулус” сурунаалга тахсыбыта.Поэттар М.Львов, Ю.Кузнецов, С.Шевков,В.Федоров, В.Хайрюзов, В.Габышева сорох айымньыларын сахалыы саҥарта. Казах уонча поэтын сахалыы тылбаастаата. Хомуйан оҥорооччу быһыытынан П.А.Ойуунускай “Кэлэр кэскил ырыата” мини-кинигэни, “Сүүрбэһис үйэ хоһоонньуттара” антологияны, “Саха народнай суруйааччылара”, Сэмэн Данилов дневниктэрин, Күннүк Уурастыырап хомуурунньугун, эдэр суруйааччылар “Аартык” кассеталарын бэчээттэттэ. Урсун редактор быһыытынан Сэмэн Данилов 3 томун, Н.Харлампьева 2 томун, Далан талыллыбыт айымньыларын 1-кы томун, Н.Лугинов “Чыҥыс Хаан ыйааҕынан” романын 3-с томун редакциялаата. Умсуура, Куорсуннаах, Ираида Попова литератураҕа киириилэригэр көмөлөстө.
Н.Е. Винокуров-Урсун айымньылара:
“Аларга”-1980, “Чэгиэн-Чаҕаан”-1986, “Этэҥҥэ”-1991, “Үрүҥ ыаҕайа”-1995, “Саха былыта”-1999, “Өбүгэ түһүлгэтэ”-2003, “Быралыйбат былыргы”-2005, “Куорат уота”-2005, “Отут ордуга үс сыл”-2007, “Алтыһыылар, анаарыылар”, “Умнуллубат урукку”, “Хаппаргар хатаа”-2015.
ИННОКЕНТИЙ АЛЕКСЕЕВИЧ ГОЛИКОВ
Физико-математическай наука доктора, РФ норуотун үөрэҕириитин туйгуна, 1994-1996 сс. СР үөрэххэ министрэ, СГУпедагогическай институтугар ректорынан өр сылларга үлэлээбитэ.
Иннокентий Алексеевич 1946 бэс ыйын 29 күнүгэр Таатта оройуонугар Алдан нэһилиэгэр төрөөбүтэ. Уус Таатта, Ытык Күөл оскуолаларын 1964 с. бүтэрэн, СГУ физико-математическай факультетыгар үөрэммитэ. 1969 с. Уус Тааттаҕа, Ытык Күөл оскуолаларыгар физика учууталынан үлэлээбитэ. 1971 с. Томскай куоракка радиофизика салаатыгар аспирантураҕа үөрэммитэ. 1976-1984 сс. СГУ старшай преподавателинэн, доценынан, 1992 с. сылтан педагогическай факультет деканынан, 1994 с., 1996 с. СР үөрэҕин миниистиринэн үлэлээбитэ.
1978 с. республика эдэр ученайдарын конкурсун кыайыылааҕа. 1993 с. “Сыл бастыҥ доцена”. 1994 с. РФ наукаҕа государственнай комитетын научнай гранын ылбыта. Иннокентий Алексеевич үрдүкү оскуола наукаларын Академияларын Сибиирдээҕи отделениятын член-корреспондена, 50-тан тахса научнай, методическай үлэлэр автордара.
АФАНАСИЙ НИКОЛАЕВИЧ МАКСИМОВ
СР Государственнай мунньаҕын ИЛ Түмэн – I; III; IV; ыҥырыытыгар 28 №-дээх Томпотооҕу, 52 №-дээх Тааттатааҕы, 31 №-дээх Таатта, Чурапчы быыбардыыр уокуруктарын депутата, СР авиациятын Бочуоттаах үлэһитэ, 1997 с. “Меценат образования” анал үрүҥ көмүс бэлиэлээх, 2001 с. Росси “Бастыҥ менеджер” конкурс кыайыылааҕа, “Саха Сирэ-Россия холбоспута 370” сылыгар анал Бочуоттаах бэлиэ хаһаайына, 2007 с. “Звезда отечества” орден кавалера, Таатта улууһун, Алдан, Даайа Амма нэһилиэктэрин Бочуоттаах Гражданина, өр сылларга Таатта улууһугар көҥүл тустуу федерациятын бэрэсэдээтэлэ.
Афанасий Николаевич 1964 с. алтынньы 1 күнүгэр Горнай улууһугар, Солоҕон нэһ. Төрөппүттэрэ үлэлээбит сирдэригэр төрөөбүтэ.
1981 с. Таатта оройуонун Уус Таатта орто оскуолатын бүтэрэн, Кременчуктааҕы гражданскай авиация училищетын, Киевтааҕы Гражданскай авиация институгар үөрэнэн летчик, авиация инженер-экономиһа идэлэри баһылаабыта. Үөрэммит идэтинэн Тиксиигэ үлэлээбитэ, кэлин “Якол”, “Илин Тур” фирмалары төрүттээн элбэх саха ыччатын үлэлэппитэ. 2003-2008 сылларга “Саханефтегаз” ННГК ААО президенынан үлэлээбитэ. 2013 с. Дьокуускай куорат думатын депутатынан талыллыбыта.
Адрес: 678665 с. Булун ул. Набережная, д. 34
Таттинского улуса Республики Саха (Якутия)
Эл.адрес: bochurovane@mail.ru
Бикипиэдьийэҕэ матырыйааллары бэлэмнээтилэр А.Д. Данилова аатын сүгэр кыраайы үөрэтэр музей үлэһиттэрэ Антонина Николаевна Неустроева,
Наталья Ефимовна Бочурова.<|endoftext|>
Николаев Федот Игнатьевич
Николаев Федот Игнатьевич (1918—1953) — Бүлүү улууһун Баппаҕаайы нэһилиэгиттэн бастакы анал үөрэхтээх учуутал, Японияны утары сэрии кыттыылааҕа.
1918 сыллаахха Баппаҕаайы нэһилиэгэр, Лөкөчөөҥҥө (Лөкөчөөн билигин туспа нэһилиэк) Нымсах диэн сиргэ төрөөбүтэ. Аҕата Игнатий Филиппович Николаев — Баппаҕаайы нэһилиэк бастакы кинээһэ Бадык Силип (Николаев Филипп Васильевич) уола, сэниэ ыал, П. Х. Староватов 1917 сыллаахха салайбыт Уопсастыбаҕа куттал суох буолутуун быстах кэмҥэ тэриллибит кэмитиэтин чилиэнэ, ол сыл күһүнүгэр тэриллибит Буолас земствотын Баппаҕаайыттан гласнайа. Ийэтэ — Даарыйа, Кынаачай бастакы кэргэнэ.
Кыра Сөдүөт Баппаҕаайы оскуолатыгар үөрэммитэ. Бу үөрэнэ сылдьан уопсастыбаннай үлэҕэ кыттан барбыта, 1933 сыллаахха хомсомуолга киирбитэ, бастакы холкуостары тэрийсибитэ, үөрэҕэ суохтары үөрэтиигэ, дьиэттэн хотону араарыыга үлэлэспитэ. Үөрэҕин Хампа ситэтэ суох оскуолатыгар салҕаабыта. Бастаан Дьокуускайдааҕы кооперативнай техникумҥа түүлээх уонна охотоведение салаатыгар икки куурсу бүтэрбитэ, онтон Бүлүүтээҕи пед училищаны бүтэрбитэ. 1938—1939 үөрэх сылларыгар Баппаҕаайы ситэтэ суох орто оскуолатыгар начаалынай кылааска учууталлаабыта.
Орто уҥуохтааҕа, ыраастык таҥна сылдьарын сөбүлүүрэ. диэн «Баппаҕаайы нэһилиэгэ» кинигэҕэ ахтыллар.
1944-46 сыллардаахха аармыйаҕа сулууспалаабыта, 25-с Кыһыл Знамялаах механизированнай биригээдэ састаабыгар Японияны утары сэриигэ кыттыбыта.
Федот Игнатьевич 1950 с. ыалдьыар диэри учууталлаабыта.
1953 сыллаахха ахсынньыга Илбэҥэ балыыһатыгар сэлликтэн өлбүтэ.
Аймахтара.
Аҕата Бадык Силип Кынаачайа уһун олоҕу олорбута, сүүһүн туолан баран өлбүтэ. Сөдүөт бэйэтэ ыал буолбатаҕа, оҕо төрөппөтөҕө. Бииргэ төрөөбүттэр сэттэлэр. Марк Игнатьевич Илбэҥэҕэ холкуос, нэһилиэк салайааччытынан үлэлээбитэ. Никиитэ эмиэ холкуоһу салайа сылдьыбыта, Бүлүү улууһун бочуоттаах киһитэ. Сэмэн Игнатьевич холкуос суотчута этэ. Василий Игнатьевич үтүөлээх учуутал, Горнайга олорор.
Балтылара Балбаара,Дьэбдьиэй элбэх оҕолоох Дьоруой ийэлэр.
Наҕараадалара.
«Японияны кыайыы иһин», «1941-1945 сыс. Аҕа дойдуну көмүскүүр Улуу сэрии кэмигэр килбиэннээх үлэтин иһин» (1948) мэтээллэрдээх.<|endoftext|>
Ньурба оройуонун Бордоҥ нэhилиэгэ Маалыкай сэлиэнньэтэ
Саха бикипиэдьийэҕэ Ньурба улууһун Бордоҥ нэһилиэгэ.
Административнай киинэ – Маалыкай сэлиэнньэтэ.Ньурба оройуонун хотугулуу-арҕаа өттүгэр сытар. Хоту диэки Өлөөн улууһун, соуруу Сунтаар улууһун, арҕаа Мэҥэдьэк, илин Малдьаҕар уонна Ньурбачаан нэһидиэктэрин кытта быысаһар.
Тайаан сытар сирин уопсай иэнэ 1975,5387 тыһ. га
Тыа хаһаайыстыбатыгар туһаныллар сирэ 5491 га. Ол иһиттэн:
Т/х тэрилтэлэрэ ылар сирдэрэ 1116 га, ходуһата 594, бааһыната 63 га, мэччирэҥэ 459 га. бааһынай хаһ.202 га, о.и. ходуһата 182 га, бааһыната 20 га.
Гражданнар сирдэрэ 1315,45 га. о.и. ходуһата 1315 га, сайылык 0,45 га.
Атын тэрилтэлэр сирдэрэ 107 га. Түҥэтиллэ илик сир 2751 га.
Нэһилиэнньэлэх пууннар ылар сирдэрэ 1415 га
Бырамыыссаланас 57 га
Ойуур ылар сирэ 1926191 га
Уу ылар сирэ 12092 га
Саппаас сир 30141 га
Маалыкай 25 уулуссалаах.
Нэhилиэнньэ ахсаана 2015 киhи, хаhаайыстыбата – 532 ыал.
30 араас тэрилтэ, 2 кооператив, 11 бааһынай хаһ.44 бэйэ дьыалатынан дьарыктаначчы үлэлииллэр. Маны таһынан 9 уопсастыбаннай тэрилтэ, 9 түөлбэ бааллар.
Нэhилиэнньэ сүрүн дьарыга - сылгы-сүɵhү иитиитэ, бултааhын, урбаан.
Нэһилиэк бас билэр суола 57,67 км.
Бөртөлүөт түһэр былаһаакката.
Сайын Марха өрүһүнэн Ньурбаттан “Заря” нэдиэлэҕэ 4 сырыыны оҥорор. Салгынынан күһүн, сайын 3 сырыы бөртөлүөтүнэн оҥоһуллар.
Нэһилиэнньэ
Маалыкай
Тохсунньу 1 к. 2016 сыл
(киһи)
Көрүҥнэрэ Тохсунньу 1 к.
Хамсаабакка олорор дьон ахсаана 2 015
Эр киһи 1 014
Дьахтар 1 001
Оҕо ахсаана 584
О.и. алтатыгар дылы 214
Сыл устата төрөөтө 16
Сыл устата өллө 10
О.и. бииригэр дылы 0
Кэлбит дьон 5
Барбыт дьон 5
Үлэлиир кыахтаах, үлэлиир сааһыгар 942
Норуот хаһ-гар үлэлииллэр 403
Экэниэмикэ судаарыстыбаннай сиэктэригэр
Үлэлиир саастаах ыччат күнүскү үөрэххэ 141
Кэтэх хаһаайыстыбанан дьарыктанааччылар 227
Учуокка турбут үлэтэ суохтар 19
Пиэнсийэлээхтэр ахсааннара 418
О.и. үлэлиирэ 101
Пиэнсийэ орто кээмэйэ солк. 15 607
Инбэлииттэр ахсааннара 146
О.и. үлэлиирэ 9
Ыал ахсаана 542
О.и. кыаммат ыал 149
Онно киһи ахсаана 447
Сыл бүтэһигэр олоруу алын кээмэйигэр тиийбэт дохуоттаах ыал ахсаана 265
Тыыл бэтэрээнэ
Сэриигэ ыҥырыллыбыт 201
Эргиллибит 102
Сэриигэ охтубут 52
Сураҕа суох сүппүт 47
Эйэлээх кэмҥэ сэриигэ кыттыбыт бэтэрээн 4
Үлэлээхтэр ахсааннара
Маалыкай
Киһи ахсаана
тэрилтэлэргэ Бэйэ дьыалалаахтар уонна дьоҥҥо үлэлээччилэр Кэтэх хаһ. Дуогабар быһыытынан Барыта
Нэһилиэккэ үлэлээччи 403 55 227 4 689
Ол иһигэр:
Тыа хаһ. Ойуур хаһ. 19 11 4 34
Тыа хаһ. өҥө оҥоруу 17 11 4 32
Ойуур хаһ. өҥө оҥоруу. 2 2
Сир баайын хостооһун 31 31
Халыыс хостооһун 31 31
Электроэнергияны оҥоруу, ону тириэрдии 2 2
Эргиэн, тиэхиникэни атыылааһынтан ураты 18 18
Тыраанспар, сибээс 4 4
сибээс 4 4
Үп эргииригэр 7 7
Судаарыст салайыыга, куттал суох буолуутугар, соц.харалтаҕа 17 17
Олохтоох салайаныыга 13 13
Эдэр ыччаты салайыыга 1 1
Судаарыст өҥөтө полиция 3полиция 3
Үөрэхтээһин 142 142
Доруобуйа харыстабыла , соц. өҥө 39 39
Ветеринарнай. өҥө 9 9
Социальн.өҥө 1 1
Коммунальн, социальн, анал өҥөлөрү оҥоруу. 124 44 168
Туттуллубут ууну, бөҕү суох оҥоруу. 41 41
Уопсастыбаннай тэрилтэлэр үлэлэрэ 18 18
Сынньалаҥы,култуураны, успуорду тэрийэр тэрилтэлэр үлэлэрэ. 54 54
Анал өҥөнү оҥоруу 10мпч+1водопост 44 55
Кэтэх хаһ-ҕа үлэлээһин 227 227
Бордоҥ нэһилиэгин норуодунай дьокутааттарын сэбиэтин ситэриилээх кэмитиэтин бэрэссэдээтэллэрэ.
1926-1929 с.с. Иванов Семен Федорович I (1910-1951)
1929-1930 с.с. Иванов Семен Федорович II (1912-1973)
1939-1942 с.с Иванов Семен Федорович II (1912-1973)
1943-1947 с.с Ефремов Николай Афанасьевич (1900-1978)
1947-1952 с.с Ксенофонтов Иван Семенович
1952-1954 с.с Габышев Яков Степанович (1929-1970)
1954-1956 с.с Даянов Андрей Иванович (1932-1982)
1956-1958 гг. Иванов Семен Федорович II (1912-1973)
1958-1963 гг. Ефремов Илья Гаврильевич (1923)
1963-1969 гг. Ксенофонтов Иван Семенович
1974-1978 гг. Егоров Александр Иванович (1930-1991)
1987-1990 гг. Петров Николай Семенович (1934- 2007)
1990-1994 гг. Прокопьев Меркурий Михайлович (1952-1994)
Бордоҥ нэһилиэгин сэбиэтин баһылыктара.
1990-1994 гг. Васильев Револий Иннокентьевич, 1956
1994-1998 гг. Алексеев Николай Григорьевич (1945-1998)
2005-2012 гг. Тихонов Василий Гаврильевич, 1952 с.
2012-2013 гг. Николаев Аркадий Иванович,28.06.1962
2013 сылтан Петрова Наталия Семеновна , 05.05.1965
Бордоҥ нэһилиэгин дьокутааттарын сэбиэтэ.
2002 сылтан «Бордоҥ нэһилиэгэ» МТ нэһилиэктээҕи сэбиэтэ талыллан үлэлиир
2002 дьаһалта дьиэтигэр үлэлиир, 15 дьокутаат.
Бэрэссэдээтэллэрэ:
2002-2007 с.с. Иванов Иосиф Семенович (1954 с)
2007-2012 с.с. Иванов Иосиф Семенович (1954 с)
2012-2013 с.с. Степанов Прокопий Юрьевич (1983 с.)
2013 сылтан Карманова Сардана Васильевна. (1975 с)
2002 сылтан көмпүүтэр баар.
«Бордоҥ нэһилиэгэ» МТ дьокутааттарын сэбиэтэ (3-с ыҥырыылаах)
№ Дьокутаат А.А.А.А. Төрөөбүт сыл Үөрэҕэ Үлэлиир тэрилтэтэ. Тугу үлэлиирэ
1 Васильева Оксана Инн. 1965 үрдүк "Мичил" оҕо уһуйаана сэбиэдиссэй
2 Бурцева Елена Василь. 1976 үрдүк М.В.Мегежегскэй аатынан т/х хайысхалаах орто оскуола учуутал
3 Григорьева Федора Пр. 1970 Орто анал Арассыыйа пуочтатын Ньурбатааҕы дьаһалтатын Маалыкайдааҕы салаата салайааччы
4 Егорова Елена Егоровна 1965 Орто "Мичил" оҕо уһуйаана
5 Егоров Михаил Прокопьевич 1954 Орто анал пенсионер
6 Ефремова Людмила Софроновна 1955 үрдүк М.В.Мегежегскэй аатынан т/х хайысхалаах орто оскуола учуутал
7 Карманова Сардана Васильевна 1975 үрдүк Маалыкайдааҕы ветлечебница салайааччы
8 Кириллина Марианна Петровна 1978 Ситэтэ суох үрдүк “Айар киин” норуот айымньытын дьиэтэ методиһа
9 Михайлова Ольга Валерьевна 1984 высшее "Сардана" оҕо уһуйаана иитээччи
10 Николаева Мария Васильевна 1978 Орто анал "Мичил" оҕо уһуйаана Иитээччи көмөлөһөөч.
11 Николаев Николай Наумович 1936 үрдүк Учаастактааҕы балыыһа кылаабынай бырааһа.
12 Семенова Татьяна Прокопьевна 1974 үрдүк М.В.Мегежегскэй аатынан т/х хайысхалаах орто оскуола Кииннэммит бухгалтерия бухгаалтыра
13 Спиридонова Зоя Ивановна 1972 Орто анал М.В.Мегежегскэй аатынан т/х хайысхалаах орто оскуола учуутал
14 Шараборина Августина Васильева 1978
Нэhилиэк историята
Саха сирин хотугулуу-арҕаа сытар күɵх Ньурба улууhун биир уhук дэриэбинэтэ – маанылаах Маалыкай, быйаҥнаах буордаах Бордоҥ нэhилиэгэ буолар. 1854 сылга Ричард Карлович Маак «Вилюйский округ» диэн кинигэтигэр Маалыкайга 72 киhи баар этэ диэн бэлиэтээбит. Педагогическай наука кандидата Герасим Васильев 2001 сыл кулун тутар 21 күнүгэр «Ньурба» хаhыакка суруйбутунан Бордоҥ нэhилиэгин историята сурукка киирбитинэн 1771 сылтан саҕаланар. 1822 сылга биhиги нэhилиэкпит «1-кы Бордоҥ» дэнэрэ.
Тɵрүттэр тустарынан үhүйээннэр, кэпсээннэр ортолоругар маннык сэhэннэр бааллар:
Түҥ былыргыта саха омук тɵрдɵ буолбут Омоҕой баай кыра кыыhа Эбэлэй Чыҥаа кэргэнэ Эллэйдиин суос соҕотох Сатаҕа-Кɵлɵ диэн уолларыгар Ньурба күɵлүгэр олорбут Ньырбакаан, тоҥустартан ордон хаалбыт, соҕотох Ньырбачаан диэн кыыhа Туймаада хочотугар күрээн тиийэн, киниэхэ одьулуун ойох буолар уонна үс уол оҕону тɵрɵтɵр: Быркыҥаа Боотур, Тойук Булгудах, Босхоҥ Бэлгэтии. Уолаттар аҕаларын тɵрɵппүт уола Тыгыны кытары тапсыбакка ийэлэрин тɵрүт дойдутугар Ньурбаҕа кэлэн олохсуйбуттар. Быркыҥаа үс уолу тɵрɵппүт: Торбуох, Таркаайы, Омолдоон. Омолдоон үс ойохтонор. Бастакы ойоҕуттан тоҕус, икки одьулуун ойоҕуттан иккилии уолланар. Иккис одьулуун ойоҕуттан тɵрɵɵбүт уолаттар Кыраhа, Лахсыыр кырыыба сиргэ Кукаакы түбэтигэр тахсан олохсуйбуттар. Кукаакы нэhилиэгин дьоно Омолдооннор дэнэллэр.
Түүлээх түҥүрдээх Түлүɵн ойуун уола Тииҥ Бас Хантаҕар Быгый Кэтириэй диэн уола сэттэ уолу тɵрɵппүт: Дьэгин, Дьаарын, Сиэллээх Ɵhүргэ, Тирэх о.д.а. Онон кэлин бастакы Бордоҥ нэhилиэгин аҕа уустарын ааттара Кукча, Асхар, Мэнэ, Дьаарын буолбуттар.
Ньурба бордоҥноро, кукаакылара түҥ былыр үйэлэр уҥуордарыгар Өлүɵнэ Эбэ хотун маанылаах Туймаадатыгар кэлэн олохсуйбут улуу Эллэйтэн уонна Түүлээх түҥүрдээх Түлүɵн ойуунтан тɵрүттэнэн-уустанан, силис-мутук тардан, күн бүгүҥҥэ диэри тэнийэ үүнэ-үɵскүү олордохпут.
Нэһилиэк ыстаарысталарынан үлэлээн сылдьыбыттар:
1860 с. Сэмэн Васильев (1818 с төр.)
1865 с. Афанасий Федоров (1827 с. төр)
1983 с. . Афанасий Федоров (1827 с. төр)
1896 с. Николай Попов (1870 с.)
1909 с. Георгий Александров ()
1913-1916 с.с. Абраам Шадрин.”Бордоҥ” кинигэ 543-546 стр.
ХIХ үйэ бүтүүтүгэр Маалыкайга Иннокентьевскай таҥара дьиэтэ үлэлиир. Итиннэ 1885 сыллаахха церковнай-приходской оскуола аhыллар. Нэhилиэк аҕабыыта Николай Попов прихожанин Григорий Кононов Ураhалааахха турбут икки хостоох дьиэтин сиэртибэ быhыытынан биэрэн, таҥара дьиэтин таhыгар тутан үлэҕэ киллэрэн сэттэ үɵрэнээччилээх оскуола үлэтин саҕалыыр. 1936 сыллаахха олохтоохтор күүстэринэн улахан мааны кɵстүүлээх оскуола дьиэтэ тутуллан үлэҕэ киирэр. 1942 сыллаахха тулаайах, кыаммат ыаллар, сэриигэ барбыт буойуттар оҕолоругар анаан интернат тутан үлэҕэ киллэрэн үгүс оҕону хоргуйууттан, тоҥортон-хатартан быыhаабыттара. Ити курдук, үүнэр кɵлүɵнэ туhугар үлэлээн 1957 сылтан орто оскуола буолан тыhыынчанан эдэр ыччакка ситии-хотуу аттестатын туттартаан олох киэҥ аартыгар атаартыыр. Олортон 27 киhи наука араас хайысхаларын кандидаттара, профессордара, доктордара, доктордар доктордара буола үүннүлэр.
Ньурба оройуонугар Чаппанда сэлиэнньэтигэр кииннээн 1918 сыл бэс ыйын 1 күнүттэн «Холбоhук» (“Единение”) диэн атыы-эргиэн тэрилтэтэ үлэтин саҕалаабыта. Ол тэрилтэ тэриллиэҕиттэн биhиги нэhилиэкпитигэр УПО тэрилтэтэ үлэлии турар.
1926 сыллаахха Маалыкайга бастакы медпуун тэриллэр. 1948 сыллаахха биэс куойкалаах участковай балыыhаҕа кубулуйар. Билигин толору хааччылыылаах икки этээстээх участковай балыыhаны 1969 сылтан РСФСР үтүɵлээх бырааhа Николаев Н.Н. салайан үлэлэтэр.
1927 сыллаахха бастакы комсомольскай ячейка тэриллэн күүскэ үлэлиир.
1937 сыллаахха сибээс олохтонон киллэриллэр.
1937 ааҕар балаҕан, кулууп аhылаллар. Ааҕар балаҕан кулууп иhинэн бастакынан иилээн-саҕалаан араас агитационнай үлэлэри ыытан үлэлэппит киhиннэн Иванов Н.Ф. буолар.
1941-1945 сыллардааҕы Аҕа дойду улуу сэриитин уоттаах толоонугар хаалбыттара 50, сураҕа суох сүппүттэрэ 48, тыылга үлэ фронугар атын сирдэргэ баран үлэлээбиттэрэ 32, Улуу сэрии ɵрɵгɵйдɵɵх кыайыытын илдьэ кэлбиттэрэ 103, тыылга үлэлээн тыыл бэтэрээнэ буолбуттара 400-тэн тахса биир дойдулаахтарбыт.
1950 сыллаахха бастакы дизельнай электростанция тутуллан электроэнергия нэhилиэккэ бэриллибитэ.
1954 с. бэс ыйын 14 к. РСФСР Үрдүкү Сэбиэтин Ыйааҕынан 1 Бордоҥ уонна Кукаакы нэһилиэктэрэ холбоһон Бордоҥ нэһилиэгэ буолбуттар.
1960 сыллаахха бастакы детсад Васильев Н.С. сэбиэдиссэйдээх, 1961 сыллаахха о5о яслята Поздеева Н.В. сэбиэдисэйдээх тэриллэн аhыллыбыттара. Билигин 50-нуу миэстэлээх икки оҕо детсада үлэлии олороллор.
1974 сылтан музыкальнай оскуола, 1975 сылтан аптека үлэҕэ киирбиттэрэ.
1929 сыллаахха бастакы «Кыайыы» холкуос тэриллибитэ. 1941-45 сылларга 20 кыра-кыра холкуостар бааллара. 1954 сылтан холкуостары бɵдɵҥсүтүү саҕаламмыта. 1959 сыллаахха бɵдɵҥсүйбүт холкуоһу Саха сиригэр Cэбиэскэй былааhы тɵрүттэспит, халбаҥнаабат ленинец Степан Васильевич Васильев аатынан ааттыыллар. Холкуос 1967 сыллаахха Ст. Васильев аатынан сопхуоска кубулуйар. Сопхуос дириэктэринэн Ленин, Yлэ Кыьыл Знамята уордьаннар кавалердара, ССРС Үрдүкү Сэбиэтин дьокутаата Прокопьев Н.И. буолар. 1973-1989 сс. сопхуос дириэктэринэн Саха Өрөспүүбүлүкэтин үтүɵлээх ветеринарнай бырааһа Евсеев И.В. үлэлиир. 1990 сыллаахха Ст. Васильев сопхуос уларыта тутуллан сылгы собуота буолар. Сылгы собуотун дириэктэринэн Антонов Н.К. ɵр сылларга таhаарыылаахтык үлэлээбитэ.
2006 сылга үүнэр кɵлүɵнэни омук быhыытынан саҥа үйэ сайдыылаах сахата, дьоhун ыччата буоларыгар тирэх буолуо, укулаат ууруо диэн ɵбүгэлэрбит үтүɵ үгэстэстэригэр олоҕуран норуот тɵрүт ɵй-санаа, сиэр-майгы култууратын үɵрэтиигэ анаан биир дойдулаахпыт Степан Васильев аатынан кыраайы үɵрэтэр историческай музей аhыллан үлэлиир.
2013 cылтан оҕо спортивнай оскуолата тэриллэн үлэтин саҕалаата.
Нэhилиэк ураты сирдэрэ:
«Алаас ааттаах, дойду сурахтаах» дииллэринии киэн туттабыт: үгүс сиртэн хостонор баайдаах, араас балыгынан күндүлүүр Марха эбэбитинэн, бултаах-астаах аар тайҕабытынан, күлүмүрдэс аламаас таас баайдаах Накыыммытынан, саха омугу омук гыммыт мэнэдьэкпит сылгытынан, аатырбыт соболоох Сугдьаар күɵлбүтүнэн, чэрдээх илиилээх биир дойдулаахтарбытынан, ырыа-үлэ аргыстаах кɵлүɵнэбитинэн.
Марха ɵрүс
Уhуна 1181 км., уопсай иэнэ 99 тыhыынча кв.м. Сүрүннээн хаар уонна самыыр эргииринэн уутун толорунар. Сыл устата алларанан 150 суукка, ɵрɵ 208 суукка тонор. Мархаҕа хаҥас ɵттүнэн Ханньыйа үрэх түhэр, уҥа - Моркуоку ɵрүс уута киирэр, Марха Бүлүү ɵрүскэ түhэр. Марха ɵрүс бассейныгар кɵмүс, аламаас уонна базальт баара биллэр. Маны таhынан кыраhыабай айылҕалаах, балыгынан баай буолан дьон-сэргэ ытыктабылын ылар.
Накыын сирэ
Марха ɵрүс ханас биэрэгэр аламаас баайдаах Накыын сирэ дьон-сэргэ болҕомтотун тардар дойдуга улахан суолталаах сир быhыытынан биллэр. Накыын уонна Ханньыйа үрэхтэр икки ардыларыгар, Маалыкайтан 150 км. тэйиччи сытар. Накыын сирэ аламааhынан эрэ буолбакка булдунан баай сир буолан биhиги тɵрүттэрбит бултуур сирдэрэ буолара. Билигин манна алмааhы хостуур вахтовай бɵhүɵлэк 2000 сылтан тутуллан үлэлиир. «Нюрбинская» уонна «Ботуобинская» кимберлитовай трубкаларга үлэ-хамнас барар.
Сүгдьээр күɵл
Сүгдьээр – Саха сирин арҕаа ɵттүн улахан күɵллэриттэн биирдэстэрэ буолар.
Маалыкайтан 150 км. тэйиччи сытар. Күɵл 8 км. усталаах, 5 км туоралаах, 24,9 тыhыынча кв.м. иэннээх. Куɵл уута саамай дириҥ сиринэн 2 миэтирэҕэ эрэ тиийэр. Күɵл уута хайалартан киирэр. Чугас кыра-кыра күɵллэрдээх (комплекс озер). Атын күɵллэртэн уратыта ɵссɵ бɵдɵҥ соботунан, дьикти састааптаах сапропелынан баай. Ураты айылҕалаах кэрэ миэстэ буоларын быhыытынан, 1994 сылтан республиканскай суолталаах ураты харыстанар айылҕа территориятынан билиниллэн Эркээйи сир статуhа инэриллибитэ.
Мондоку
Мондоку Маалыкайтан 5 биэрэстэлээх киhи кута-сүрэ тохтуур үчүгэй айылҕалаах, араас мас буодьулаах, кыраhыабай хатыҥ арыылардаах Мондоку диэн кыракый күɵллээх сир. Аттыгар Тойон уйата алааска саха сирин чулуу революционера Степан Васильевич Васильев тɵрɵɵбүтэ. Билигин Мондокуга Маалыкай орто сокуолатын иhинэн «Кымыс» духуобунай-чэбдигирдэр киин быhыытынан сайыҥҥы лааҕыр базата үлэлиир.
Киэн туттар дьоммут.
Степан Васильевич Васильев (1896-1943) – биллиилээх государственнай, общественнай-политическай уонна профсоюзнай деятель, рабочай депутаттар Сэбиэттэрин президиумун сэкэрэтээрэ, Саха АССР Совнаркомун бэрэссэдээтэлэ, партия Киин Комитетын Киин хонтуруоллуур комиссиятын аппаратыгар тиийэ үлэлээбитэ. Кини аатын кытта дойдуга, Саха сиригэр кɵмүс уонна да атын сиртэн хостонор кунду таастар промышленностарын сайдыылара быhаччы сибээстээхтэр.
Михаил Васильевич Мегежекскэй – (1898-1929) биллиилээх государственнай, общественнай-политическай деятель, Саха АССР Киин ситэриилээх комитетын бэрэссэдээтэлэ, актыыбынай бассабыык, өрөбөлүүссүйэҕэ буспут-хаппыт ленинец, Саха сиригэр комсомольскай ячейкалар тэриллэллэрин салайсыбыт чулуу уолаттарбытыттан биирдэстэрэ.
Анастасия Петровна Данилова (1916-1993) – общественнай-политическай деятель, талааннаах салайааччы, эрэллээх үлэһит, ыччат наставнига, РСФСР Υрдүкү Сэбиэтин депутата, Президиумун бэрэссэдээтэлэ, Саха АССР Υрдүкү Сэбиэтин депутата, сэкэрэтээрэ, партия обкуомун пропагандаҕа уонна агитацияҕа сэкэрэтээрэ, Саха Республикатын дьахталларын хамсааhынын тэрийээччилэриттэн биирдэстэрэ. Υлэ Кыhыл знамята уонна Бочуот знага орденнарынан наҕараадаламмыта.
Николай Иванович Прокопьев (1918-1995) – идэтинэн учуутал, преподаватель, Сойуус суолталаах персональнай пенсионер, тыа хаhаайыстыбатын үлэтин уhулуччулаах тɵрүттээччи, Степан Васильев аатынан холкуоhу, онтон дойдуга биллэр сопхуоhу тэрийэн ССРС БСНХ быыстапкатын 1 степеннээх дипломунан, ВЦСПС бочуотунай грамотатынан наҕараадаланарын ситиспитэ, мэҥэдьэк боруодата үɵскээн тахсарыгар олук уурбут салайааччы. Ленин , Υлэ Кыhыл Знамятын уордьаннар кавалердара, ССРС Үрдүкү сэбиэтин дьокутаата, Саха АССР тыатын хаhаайыстыбатын уонна Ньурба улууhун Бочуотун кинигэлэригэр киирбитэ.
Андрей Дмитриевич Кириллин –(1935-2013) «АЛРОСА» АК бастакы президенэ, Кэтээн кɵрɵр Сэбиэтин бэрэссэдээтэлэ, экономическай билим хандьытаата, техническэй билим дуоктара, СР билимнэрин Академияларын, Россия естественнэй уонна хайа билимнэринн Академияларын, айылҕа уонна уопсастыба дойдулар икки ардыларынаҕы Академиятын, Бизнес уонна салайыы Аан дойдутааҕы Академиятын академиктара. Саха АССР норуотун хаhаайыстыбатын үтүɵлээх үлэhитэ, Российскай Федерация үтүɵлээх экономиhа. Кини биографията, үлэтэ «2000 интеллектуалы 21 века» (Кембридж, Англия) Норуоттар икки ардыларынааҕы биографическэй справочникка киллэриллибитэ.
Герой ийэлэр.
Саввинова Елена Петровна 1908-1988 с.
Васильева Мария Афанасьевна 1930 с.
Иванова Елизавета Степановна 1932 с
Алексеева Анна Федотовна 1924 с.
Иванова Елена Семеновна 1925-1998 с.
Кириллина Саргылаана Николаевна 1949 с.
Никифорова Анна Иннокентьевна 1935-2009 с.
Павлова Татьяна Андреевна 1934 с.
Саввинова Изабелла Андреевна 1931-2014 с.
Семянова Елена Васильевна 1935-2005 с.
Софронова Елена Даниловна 1943 с.
Спиридонова Евдокия Семеновна 1935 с.
Платонова Мария Ивановна 1928-1995 с.
Прокопьева Мария Дмитриевна 1937 -1999 с.
Иванова Елена Семеновна 1932-2000 с.
Тыа хаһаайыстыбата
2016 сыл түмүгүнэн:
Сүөһү иитиитэ
Ынах сүөһү бврыта Ол иһиттэн ынаҕа Сылгы барыта биэтэ
Крестьянск.хаһаай. 131 46 232 151
ООО Мондоку 4 1 13 4
Кустук произв.кээпэр. 13 6
Үүт баалабай ыама т 700
Эт оҥоһуута т 123
Үүтү туттарыы т 201
Атын көрүҥнэр ахсааннара
Сибиинньэ 14
Көтөр 22
Хонуу үлэтэ
Оттооһун
Ходуһа уопсай иэнэ 2338 га , окко үлэлээтэ 410 киһи, 105 тыраахтыр.
Охсулунна га кэбиһилиннэ тн.
Крест. хаһ. 260 102
Сылгы собуота 520 410
ООО Мондоку 45 30
Оҕуруот аһа
Иэнэ га Баалабай үнүү ц.
Хортуоппуй 10,2 956
Хаппыыста 0,4 78,9
Сүбүөкүлэ 0,23 35
Моркуоп 0,1 18,6
Пөмүдүөр 0.3 32
Атын көрүҥнэр 0.5 51
Сабыылаах оҕуруот аһа кв.м.2500 280
Нэһилиэккэ баар тиэхиникэ.
Тиэхиника көрүҥэ Барыта Судаарыстыба, Кэтэх бас билиигэ.
муницапалитет
Бас билиитэ.
О.и. таһаҕас тиэйэр 34 5 24
киһини тиэйэр 190 9 190
оптуобус 1
Анал массыыналар
(Саһал көмө, баһаар. уу
баһар, полиция, фекалка ) 8 5 3
О.и. тиһиликтээх 2 1 1
Көлүөһэлээх 70 дылы а.к 93 1 92
Көлүөһэлээх 70 үөһэ а.к. 41 10 31
Афанасьев Николай Семенович Бааьынай хаһаайыстыбата
Васильев Эдуард Иннокентьевич Бааһынай хаһаайыстыбата
Васильев Юрий Николаевич Бааһынай хаһаайыстыбата
Егоров Михаил Прокопьевич Бааһынай хаһаайыстыбата
Иванова Екатерина Егоровна Бааһынай хаһаайыстыбата
Николаев Александр Анатольевич Бааһынай хаһаайыстыбата
Андреев Анатолий Николаевич Бааһынай хаһаайыстыбата
Николаев Василий Степанович Бааһынай хаһаайыстыбата
Николаев Герасим Кимич Бааһынай хаһаайыстыбата
Степанова Мария Ильинична Бааһынай хаһайыстыбата
Степанова Нарыйа Валериевна Бааһынай хаһаайыстыбата
Шараборин Александр Владимирович Бааһынай хаһаайыстыбата
Андреев Николай Николаевич Бэйэ дьыалалаахтар
Андреев Савва Михайлович Бэйэ дьыалалаахтар
Антонов Антон Егорович Бэйэ дьыалалаахтар
Афанасьев Ариан Семенович Бэйэ дьыалалаахтар
Васильев Василий Николаевич Бэйэ дьыалалаахтар
Григорьев Егор Иванович Бэйэ дьыалалаахтар
Григорьева Мария Витальевна Бэйэ дьыалалаахтар
Егоров Вячеслав Сергеевич Бэйэ дьыалалаахтар
Егоров Корнил Афанасьевич Бэйэ дьыалалаахтар
Ефремов Тимофей Михайлович Бэйэ дьыалалаахтар
Иванов Эдуард Васильевич Бэйэ дьыалалаахтар
Иванова Сардана Елисеевна Бэйэ дьыалалаахтар
Кычкина Венера Альбертовна Бэйэ дьыалалаахтар
Лыткин Иннокентий Вячеславович Бэйэ дьыалалаахтар
Махатыров Иван Васильевич Бэйэ дьыалалаахтар
Махатыров Николай Васильевич Бэйэ дьыалалаахтар
Николаева Людмила Семеновна Бэйэ дьыалалаахтар
Николаева Майя Николаевна Бэйэ дьыалалаахтар
Ноговицына Варвара Ивановна Бэйэ дьыалалаахтар
Пахомов Егор Мартынович Бэйэ дьыалалаахтар
Максимова Мирослава Николаевна Бэйэ дьыалалаах
Петров Василий Лукич Бэйэ дьыалалаахтар
Потапова Александра Семеновна Бэйэ дьыалалаахтар
Саввинов Петр Семенович Бэйэ дьыалалаахтар
Семянов Леонид Валентинович Бэйэ дьыалалаахтар
Степанов Афанасий Валериевич Бэйэ дьыалалаахтар
Стручкова Елизавета Васильевна Бэйэ дьыалалаахтар
Сымаракова Мария Васильевна Бэйэ дьыалалаахтар
Торохов Анатолий Васильевич Бэйэ дьыалалаахтар
Ушканов Владимир Афанасьевич Бэйэ дьыалалаахтар
Ушканов Спиридон Афанасьевич Бэйэ дьыалалаахтар
Ушканов Федор Федорович Бэйэ дьыалалаахтар
Харитонов Иван Семенович Бэйэ дьыалалаахтар
Степан Васильев аатынан сылгы собуота.
Степан Васильев аатынан сылгы собуотун салалтата холкуос саҕаттан бу нэһилиэккэ олохтоммута. Ол иһин кини үлэтэ хайдах сайдан иһэрэ нэһилиэк олоҕун кытта ыкса ситимнээх, туох баар улахан тутуулар манна бааллар.
Сылгы собуотун историята холкуостартан саҕаланар.Бордоҥ нэһилиэгэ урут 2 нэһилиэктэн турара: Бордоҥ уонна Кукаакы. Кукаакы нэһилиэгэ 5 холкуостааҕа.
Максимов аатынан, кэлин «Кыайыы» диэн ааттаммыт – 1929 с.
«Чуучукаан» 1935 с.
«Чкалов» 1934 с.
«Өктөөбүр» 1935 с.
« Кыраһа» 1935 с.
Бордоҥ нэһилиэгэ 8 холкуостаах
«Улазан күөл» 1931 с.
«Чолбон» 1931 с.
«Рабочай» 1935 с.
«Чолбон» , «Рабочай» холбоһон 1941 с. «Коллектив» диэн буолбуттар.
«Сиэрпэ уонна өтүйэ» 1931 с.
«Маай» 1935 с.
«Улгукта» 1935 с.
«Инники этэрээт» 1932 с.
1954 с. бу холкуостар холбоһон «Инники этэрээт» диэн холкуос буолбуттар. Арай «Чкалов» холкуос Мохолу түбэтигэр буолан чугастыы Малдьаҕар нэһилиэгэр барбыттар. «Инники этэрээти» бастаан Васильев Иннокентий Васильевич 11, онтон Васильев Иннокентий Васильевич 1- Дьаҕаһын салайбыттар. Иккиэн Степан Васильевич Васильев бииргэ төрөөбүт биилэрэ.
1959 с Дьокуускайдааҕы госуниверситет учууталынан үлэлии сылдьар мантан төрүттээх Прокопьев Николай Иванович кэлэн Бордоҥ, Малдьаҕар, Мэҥэдьэк нэһилиэктэрин холбоон «Степан Васильев» холкуоһу тэрийбит.
Малдьаҕар нэһилиэгэр «Чкалов» , «Ленин», «Горькай» , «Үүнүү күүһэ», «Коммунар», «Коминтерн» холкуостар холбоһон 1951 с. «Ленин» холкуос буолбуттар.
Мэҥэдьэк нэһилиэгэр «Мэҥэдьэк», «Хатыы», «Таала» холкуостар холбоһон 1950 с. «Хатыы» холкуос буолбуттар.
Н.И.Прокопьев бу «Инники этэрээт», «Ленин», «Хатыы» холкуостары холбообут.Кинини бэрэссэдээтэлинэн талаллар.
1959 с. тэриллибит холкуоска сыһыарыллыбыт сирэ:
Бааһына 845 га, оһорбо 706 га, ходуһа 5255 га, мэччирэҥ 7774 барыта 14580 гектар
Сүөһүтэ:
Сүөһү 3996 о.и. ынаҕа 1191, биир ынахтан 756 киилэ үүт ыаммыт , үүт баалабай ыама 8319 ц, ынах этин оҥоруу 4960 ц.
Сылгыта 1985 о.и. биэтэ 583, кулун дьыалабыай тахсыыта 49 бырыһыан.
1967 с. «Калинин», «Степан Васильев» холхозтар холбоһон «Степан Васильев» сопхуоһу тэрийэр уонна дириэктэринэн ананар Прокопьев Н.И.
Сопхуос 5 учаастактаах буолар Чуукаар, Өҥөлдьө эбиллэн. Сопхуос сирэ: бааһына 1760, ходуһа 11226, мэччирэҥ 12318, барыта 25304 гектар.
Ынах сүөһү ахсаана 5724, о.и. ынаҕа 2012, 1 ынахтан үүт ыаммыт 1402 кг, баалабай ыам 15671, ынах этэ 7135 ц.
Сылгы ахсаана 3568 о.и. биэтэ 1816, кулун дьыалабыай тахсыыта 66, 2 бырыһыан, сылгы этэ 2487 ц.
1963 с. Прокопьев Н.И. сопхуос базатыгар сылгы боруодатын тупсарар соруктанан племстанция тэрийэр. Бастакы салайааччынан Попов Егор Ефимович ананар. Сылгыга бонитировка ыытан үчүгэй төрүттээх сылгылары талан, хаан атастаһыытын ыытан сылгы хаачыстыбатын тупсаран саҥа боруода таһаарарга өр кэмҥэ утумнаах үлэ ыытыллар. Сылгыны көрүү-аһатыы үлэтэ тупсарыллар. Сылгы төрдүн көрдөрөр элбэх докумуон оҥоһуллар.
1973 с. Прокопьев Н.И. пиэнсийэҕэ тахсар дириэктэринэн эмиэ олохтоох киһи Евсеев Иван Васильеавич ананар.
1979 с. Өҥөлдьөлөөх Чуукаар арахсан «Чуукаар » сопхуос буолаллар. «Степан Васильев» сопхуос 3 учаастактаах хаалар: Хатыы, Маалыкай, Малдьаҕар.
Сирэ: бааһыната 196, ходуһата 12050, мэччирэҥэ 9307, барыта 21553 гектар.
Сүөһүтүн ахсаана 4486, ынаҕа 1718, биир ынахтан үүтү ылбыт 1254 кг, баалабай ыам 11329 ц. ынах этэ 4047 ц.
Сылгыта 2221, биэтэ 1123, кулун дьыалабыай тахсыыта 47 бырыһыан, сылгы этэ 844 ц.
1989 с. Евсеев И.В. пиэнсийэҕэ барар, дириэктэринэн оробуочайдар Антонов Нестер Климовиһы талаллар.
1991 с. Антонов Н.К. сопхуоһу сылгы собуотугар уларытан тэрийэр.
Сирэ: бааһына 391 , ходуһа 7751, мэччирэҥ 2713 барыта 10855 гектар.
Бу дьыл сүөһү ахсаана:
Барыта 4019, ынаҕа 1238, биир ынахтан үүт ылыы 1293 кг, баалабай ыам 16905 ц, ынах этэ 2809 ц.
Сылгы ахсаана барыта 3105, биэтэ 1447, кулун дьыалабыай тахсыыта 60 бырыһыан, сылгы этэ 1106 ц.
Хаһаайыстыбаны салайбыт дириэктэрдэр.
Прокопьев Николай Иванович (15.04.1918с.- 23.09.1995 с.)
1959-1967 с.с. Степан Васильев аатынан холкуос бэрэссэдээтэлэ.
1967—1973 с.с. Степан Васильев аатынан сопхуос дириэктэрэ.
1980-1989 с.с. Степан Васильев аатынан сопхуос юриһа.
Наҕараадалара.
«Аҕа дойдуну көмүскүүр Улуу сэриигэ 1941-1945 сс. Килбиэннээх үлэтин иһин» мэтээл.
«За трудовое отличие» мэтээл 06.12.1956 с.
Почетная грамота Минпросвещения РСФСР – 27.12.1961 с.
Знак «Отличник соцсоревнования сельского хозяйства РСФСР» 08.04.1965 с.
Ленин уордьана 22.03.1966 с.
Саха АССР Үрдүкү Сэбиэтин Бочуотунай Грамотата 16.04.1968 с.
«В.И.Ленин төрөөбүтэ 100 сылын бэлиэтээн килбиэннээх үлэтин иһин» 16.04.1970 с.
Үлэ Кыһыл Знамята уордьан 1971 с.
«Кыайыы 30 сыла» мэтээл 25.04.1975 с.
«Үлэ бэтэрээнэ» мэтээл. 31.05.1979 с.
Саха АССР Ленинскэйдээҕи быыбардыыр уокуруктан сэттис ыҥырыылаах ССРС Үрдүкү Сэбиэтин дьокутаата 1966 с.
«Кыайыы 50 сыла» мэтээл 1995 с.
Таһааттарбыт кинигэлэрэ: «Уроки литературного чтения» диэн методикаҕа аналлаах пособие .
«Идэтийии суолунан» 1966 с.
«Олорон ааспыт олоҕум» 1999 с.
1959 с. Свердловскайдааҕы тыа хаһаайыстыбатын үнстүтүүтүн бүтэрбит, ветериарнай быраас.
1667 с. кэтэхтэн СГУ-ну бүтэрбит, зоотехник.
1964-1967 сс. Степан Васильев аатынан холкуоска солбуйааччы бэрэссэдээтэл, кылаабынай зоотехник.
1967-1970 с.с. Степан Васильев аатынан сопхуос кылаабынай эоотехнига, дириэктэри солбуйааччы.
1973-1989 сс. Степан Васильев аатынан сопхуос дириэктэрэ.
1989 с. пиэнсийэҕэ тахсан баран сылгы собуотугар диспетчер.
Наҕараадалара.
Саха АССР үтүөлээх ветвраһа
Саха АССР тыатын хаһаайыстыбатын министиэристибэтин бочуоттаах үлэһитэ
Ньурба улууһун бочуоттаах олохтооҕо.
1967 с. СГУ-ну бүтэрбит
1967 с. Степан Васильев аатынан сопхуос ыстаарсай прораба.
1989-2001 сс. Степан Васильев аатынан сопхуос онтон сылгы собуотун дириэктэрэ.
Наҕараадалара.
РСФСР үөрэҕириитин туйгуна.
1993 с. Саха өрөспүүбүлүкэтин норуотун хаһаайыстыбатын үтүөлээх үлэһитэ.
2001-2003 с.с. Григорьев Моисей Семенович (1955-2016)
2003-2006 с.с. Дмитриев Сергей Гаврильевич
2006-2007 с.с.Степанов Николай Прокопьевич
2007-2009 с.с.Васильев Юрий Николаевич (1963)
2009-2010 с.с. Иванов Николай Васильевич (1978)
2010 Иванов Егор Егорович
2014 сылтан Казаков Иннокентий Александрович (1983) үлэлии сылдьар.
Хаһаайыстыба үлэтигэр үрдүк көрдөрүүлэри ситиспит үлэһиттэр.
Егоров Афанасий Гаврильевич 1934-2002
1959-1969 с.с. сылгыһыт, 1963-1967 с.с. Саха АССР ҮС дьокутаата, 1966 с. «Бочуот знага» уордьан.
Михайлов Николай Евтропьевич 1933-2002
1962-1981 с.с. сылгыһыт, 1963 с. Саха АССР ҮС Бочуотунай Грамотата., 1964 с. Саха АССР үтүөлээх сылгыһыта,1964 с. НХСБ боруонса мэтээлэ.
Петров Семен Александрович 1930-1994
1958-1970 с.с. сылгыһыт 1964 с. Саха АССР ҮС Бочуотунай Грамотата, НХСБ кыһыл көмүс мэтээлэ, 1966 с. Үлэ Кыһыл Знамята уордьан.
Кириллин Афанасий Васильевич 1929 с.
1960-1970 с.с. сылгыһыт.1970 с.»Бочуот Знага » уордьан, 1993 с «Үлэҕэ килбиэнин иһин» мэтээл.
Платонов Петр Васильевич 1922-1998
1966 с. Саха АССР үтүөлээх сылгыһыта.
Афанасьев Семен Николаевич 1934-1978
1950-1978 с.с. сылгыһыт. Саха АССР ҮС Бочуотунай Грамотата, 1964 с. соцкуоталаһыы кыайыылааҕа.
Николаев Александр Анатольевич 1966 с
1998 с. СӨ тыатын хаһаайыстыбатын үтүөлээх үлэһитэ.
Аржаков Семен Иннокентьевич 1932-1991
Сүөһү иитиитигэр үлэлээбит.1969 с. Саха АССР ҮС Бочуотунай Грамотата. 1977 с. «Бочуот знага» уордьан, НХСБ мэтээллэрэ: 1975 с. боруонса, 1977 үрүҥ көмүс, 1978 с. кыһыл көмүс.
Ефимова Мария Дмитриевна 1938 с.
Ыанньыксыт, ньирэй көрөөччү. НХСБ мэтээллэрэ: 1975 с. боруонса, 1977 үрүҥ көмүс, 1973 с. соцкуоталаһыы кыайыылааҕа.
Махатырова Александра Ивановна 1931-2015
Ыанньыксыт. 1968 с. Саха АССР үтүөлээх ыанньыксыта. «Отличник соцсоревнлвания сельского хозяйства» диэн бэлиэ.
Павлов Иван Николаевич 1927-1999
Ыччат сүөһүнү көрөөччү. 1958 с. НХСБ кыһыл көмүс мэтээл
«Аҕа дойдуну көмүскүүр Улуу сэриигэ 1941-1945 с.с. килбиэннээх үлэтин иһин » мэтээл.
Александрова Александра Николаевна 1935-2007
Ньирэй көрөөччү. 1975 с. НХСБ боруонса мэтээлэ.
Такыров Иван Васильевич 1930-2013
Үүт биригээдэтин биригэдьиирэ. «Аҕа дойдуну көмүскүүр Улуу сэриигэ 1941-1945 с.с. килбиэннээх үлэтин иһин », 1973 с. «Үлэҕэ килбиэнин иһин » мэтээллэр, « Соцкуоталаһыы кыайыылааҕа» икки бэлиэтэ, «Отличник соцсоревнования » бэлиэ.
Егоров Анатолий Иванович 1935-2004
Суоппар. Улуус, сопхуос чөмпүйүөн суоппара. 1986 с. «Үлэҕэ килбиэнин иһин» мэтээл.
Иннокентьев Спиридон Иннокентьевич 1883 – 1959
Никифорова Клавдия Иннокентьевна 1940-2001
«Үлэ Кыһыл Знамята» уордьан -197
Сопхуоска техническай сайдыы.
Бастакы техникалар кэлиилэрэ уонна кимнээх үлэлэппиттэрэ.
1954 с. ыам ыйын 1 к. ЗИС-5 мас кэбиинэлээх массыына, Титов Серафим Николаевич.
1955 с. маһынан оттуллан уот биэрэр локомобиль Петров Лука Васильевич.
Бастакы монтердар Андреев Константин Николаевич, Тимофеев Никита Никитич.
1958 с. бурдук быһар комбайн Можуков Николай Семенович.
1958 с. ууга сылдьар самоходнай баржа Титов Серафим Николаевич.
1959 с. дизельнэй электростанция Титов Серафим Николаевич.
1977 с.ахсынньы 17 к. Бүлүү ГЭС уота.
1980 с. К-700 тыраахтыр Хахыров Владимир Степанович.
1985 с Т-150 Федоров Александр Владимирович.
1985 с КПКУ-70 сиилэс хаамбаайына Федоров Александр Владимирович.
1991 с. К-701 – погрузчик Никонов Павел Денисович
1991 с. «Енисей» хамбаайын Никифоров Василий Семенович.
1996 с. көмпүүтэр Тортоусова Санда Васильевна.
1995 с. сылгы собуотугар 3 нэһилиэгинэн 85 тыраахтыр, 56 массыына баар буола сылдьыбыт.
Сорох чыпчаал көрдөрүүлэр.
Үс учаастак үрдүнэн чыпчаал көрдөрүүлэр.
1980 с. сүөһү ахсаана 4490.
1985 с. ньирэй дьыалабыай тахсыыта 85,9 быр.
1988 с. биир ынахтан үүт ыаммыт 1434 кг.
Биир ынахтан 2000 кг үүтү аан бастакынан Саввинова Елена ыабыт 60-ус сылларга.
Кэлин Никифорова Клавдия Иннокентьевна, Степанова Татьяна Николаевна ыабыттара, Ефимова Мария Дмитриевна 1985 с. 2294 кг үүтү ыабыт.
1986 с. Мария Дмитриевна салайар «Алар » пиэрмэтэ кэллэктиибинэн 2247 кг үүтү ыабыттара.
1987 с. биир ынахтан Тимофеева Нина Константиновна 4034 кг үүтү ыабыт
1969 с. субай сүөһү сайын эбиллиитэ 100 кг. Пахомов Григорий Васильевич.
Ыччат сүөһүнү төлөһүтүүгэ Ефимова Мария Дмитриевна, Александрова Александра Николаевна Яковлева Анастасия Петровна өр уонна үрдүк таһаарыылаахтык үлэлээбиттэрэ.
1992 с. туттарыллар сүөһү орто ыйааһына 305 кг тэҥнэспит.
Сылгы иитиитигэр.
1965 с. холкуос үрдүнэн кулун дьыалабыа тахсыыта 82 быр.
1985 с.Сылгы этин оҥоруу 1789 ц.
1970 с. Кириллин Афанасий Васильевич звенота кур сылгыны 99,5 быр. Ииппит.
1965 с. Кириллин Афанасий Васильевич звенота кулун дьыалабыай тахсыытын 99,5 быр. тиэрдибит, 184 биэттэн 170 кулуну ылбыттар.
Хонуу үлэтигэр.
1984 с. Маалыкай учаастагар 4231 т от оттоммут.
1976 с. Кириллин Александр Семенович ДТ-75 тыраахтырынан 3032 э/га.
1977 с. Васильев Пантелеймон Григорьевич МТЗ-52 рыраахтырынан 1711 э/га
1976 с. Егоров Анатолий Иванович ЗИЛ-130 массыынан 190477 т/км.
1980 с. Саввинов Илья Семенович 118529 т/км.
1981 с. Иванов Григорий Федорович АВВ-3,5 уу баһар массыынан 61745 т/км оҥорбуттар.
Ордук элбэх түүлээх бултаммыт.
1989 с. солоҥдо 75
1986 с. Баланов А.М. 75 кииһи биир сыл бултаабыт.
Булт.
Булт саха норуотун төрүт дьарыга. Бурдук да ыһыллар буолбутун кэннэ, сүөһү, сылгы ииттэр саха дьоно сорох аһылыктарын, таҥастарын ойууртан, ууттан бултаан айахтарын ииттэллэрэ. Сэрии сут саҕана аарыма булчуттар Иванов Г, Иванов Т, Былгаев И. дьоннорун-сэргэлэрин бултаан абырыыллара үһү. Хаһаайыстыба хаһан баҕарар идэтийбит булчуттардаах буолара.Бултааһын ордук үчүгэйдик сопхуос буолбутун кэннэ тэрээһиннээхтик ыытыллар буолбут.
Булчуттары тэрийии 1968 с. охотовед миэстэтэ көрүллүбүтүгэр олохтоох ыччат Семянов Валентин Васильевич үлэлиэҕиттэн былааннаахтык тэриллэр буолбут. Сопхуос булчуттарга анаан 200 чугаһыыр табаны иитэрэ. Табаннан ыраах Ыгыатта, Ханньыйа, Моркуоку, Сугдьаар түбэлэринэн тэлэһийэн, идэтийбит булчуттар бултууллара. Ордук элбэхтик киис, андаатар, тииҥ, күөллэртэн собо бултанара. Булчуттары бултуур сааларынан, тэриллэринэн, анал таҥастарынан, балаакканан, тимир оһохторунан сопхуос хааччыйара. Идэтийбит булчуттар Андреев Н.И, Андреев М.С, Кириллин А.Н, Никифоров Н.С, Никифоров С.Е, Холохов С.Ф,Тихонов Н.А, о.д.а. элбэх түүлээҕи бултууллара.
Астыыр-батарар. салаа.
1971 с. Маалыкайга улахан остулубуой дьиэтэ тутллубута. Манна олохтоохтор, ыалдьыттар аһыыллара. Кэлин ыһыллыы саҕана тохтоон хаалбыта. Манна өр Евсеева У.И, Софронова Е.Д, Васильева М.С, Лыткина Д.Г. үлэлээн ааспыттара.
Холкуос саҕаттан үүтү астыыр арыы собуоттара тэриллибиттэр. Эти тутааччыларынан атын дьоннор үлэлииллэр эбит.
1959- 1976 с.с. Данилов Алексей Николаевич (1932-1998) маастарынан үлэлээбит
1976- 1993 с.с. Лазарева Дария Николаевна (1943
1992 с. Антонов Н.К. астыыр-батарар салааны тэрийбитэ Бастакы салайааччынан Васильев Револий Иннокентьевич, технологынан Макарова Галина Степановна ананан үлэни тэрийбиттэрэ.
1993 с. Ньурбаҕа «Мэҥэдьэк» диэн сылгы собуотун мҕаһыына аһыллыбыта.
1993 с. рабкооптан дьиэ ылан астыыр усулуобуйа тупсубута. Мантан ыла ынах, сылгы иһэ туйах сууллан астанан атыыланар буолбута.
1994 с. оборудование атыылаһыллан халбаһыы оҥоһуллар буолбута.
Астыыр салаа бастаан Ураһалааххаа эргэ арыы собуотун дьиэтигэр саҕалаабыта.
1996 с. Хатыыга, Маалыкайга, Малдьаҕарга собуот бэйэтин маҕаьыыннарын аһан үлэлэппитэ.
1998 с. арыы собуотун учаастагар бэкээринэ үлэҕэ киирбитэ. Собуот үлэһиттэрэ бэйэлэрин килиэптэрин сиир буолбуттара. Бастакы биэкэрдэринэн Михайлова Е.М, Харитонов И.С, Ушканова В.А. үлэлээбиттэрэ.
Урут кымыс сайын ыһыахха эрэ оҥоһуллар буоллаҕына 1998 сылтан кыһыннары оҥоһуллар буолбута. Ол инниттэн Бэтиис диэн сиргэ биэ ыырга аналлаах база тутуллубута. Кымыс оҥоһуутугар бастаан Никитина Е.И, Иванова Э.Н, кэлин Соловьева М.Е, Михайлова Е.М, биэ ыаһыныгар Аржаков И.С. үлэлээбиттэрэ.
Арыы собуотугар маастардарынан үлэлээн ааспыттара Петров Ин.Ин., Никифоров А.А.
1997-1999 с.с. Матвеева Александра Егоровна.
1999 с .билиҥҥэ диэри Семенова Александра Афанасьевна.
2001 с. арыы собуота сылгы собуотуттан арахсан «Эргинэр-тутар киин» (торгово-закупочный центр) диэн ааттаммыта. Сылгы собуотун таһынан нэһилиэнньэттэн үүт тутар буолбута.
2003-2007 с. Ас оҥорор холбоһук (Пищекомбинат) диэн ааттана сылдьыбыта
2007 с. «Байар» диэн тыа хаһааыстыбатын производственнай кээпэрэтиибэ буолбуттара. Технолог Семенова С.В. кэлэн суорат, йогурт о.д. а. үүт аһылык оҥорор буолбуттар.
Иис сыаҕа.
1991 с Антонов Нестер Климович иис сыаҕын тэрийбитэ.
1991-1999 с. Слепцова Марфа Николаевна сэбиэдиссэйинэн үлэлээбитэ-19
1999-2001 с. Егорова Елизавета Петровна 1953 с.
2001-2004 с. Васильева Александра Викторовна 1961 с.
Андреева Анисия Васильевна имииһитинэн үлэлээбитэ.
Типянова И.П, Степанова К.А, Александрова Т.К, Алексеева С.И, Саввинова Л.С. иистэнньэҥнэринэн үлэлээбиттэрэ.
Сыах араас түүлээх таҥаһы, тыс этэрбэстэри, оҕуруонан билэлэри, тирииттэн өйдөбүнньүк бэлэхтэри, паннолары тигэрэ, оҥороро. Оҥоһуктарын таҥастарын олохтооъ нэһилиэнньэ атыылаһара уонна Ньурбаҕа, Дьокуускайга батараллара. Сыах муҥутаан 2003 с. 422 тыһ солк бородууксуйаны оҥорон таһаарбыт.
Билиҥҥи туругунан сылгы собуота 20 үлэһиттээх ол иһиттэн сылгыһыта 14.
Арендалаһар сирэ: ходуһа- 593,97 га, мэччирэҥ- 459,1 га, бааһына-62,7 га.
Сылгы ахсаана 661, 10 ынах.
Сылгы собуотун Маалыкайга баар тутуулара:
.Маҕаһыын 120 кв. м, арыы собуота, халбаһыы сыаҕынаан 330 кв.м, гараж 7 миэстэлээх, хонтуора 203 кв.м, бэкээринэ 64 кв.м, иис сыаҕа 112 кв.м, Сыкаабылга балыксыт дьиэтэ 60 кв.м, Дыадааҥҥа булчут үүтээнэ 18 кв.м. Арыылаах-Бэрэ электролиния 2,5 км.
Тиэхиникэтэ: Урал-лесовоз-1, Камаз -1, МТЗ-82 – 5, Синтай – 2
Маалыкай учаастага.
1967 с «Степан Васильев» сопхуос тэриллибитин кэннэ Бордоҥ нэһилиэгэр 2 учаастак баара: Маалыкай уонна Айда. Салайааччыларынан Николаев Николай Наумович, Ефремов Николай Николаевич үлэлээбиттэрэ. Онтон 1969 с иккиэннэрин холбоон Маалыкай учаастага диэн буолбуттара. Учаастакка муҥутаан үлэһиттэнэ сылдьыбыта.
Манна салайааччыларынан үлээн ааспыттар:
1969- 1973 с.с. Яковлев Трофим Никифорович ( 1935 с.)
1973-1978 с.с. Кириллин Петр Дмитриевич (1930-2013)
1978-1981 с.с.Пахомов Григорий Васильевич (1936 с.)
1981-1986 с.с. Яковлев Трофим Никифорович (1935 с.)
1986 -1987 с.с. Васильев Револий Иннокентьевич (1956 с.)
1987-1989 с.с.Тимофеев Николай Сергеевич (1941с)
1990-1991 Григорьев Владимир Николаевич (1944-2012)
1992-1994 с.с.Егоров Николай Кузьмич (1951 с.)
1994-1997 с.с.Чарканов Иннокентий Васильевич (1939-2009)
1997-2001 с.с.Хахыров Владимир Степанович (1944 с)
Сылгыта, сүөһүтэ.
Сыла Сүөһү ахс. О.и. ынаҕа ньирэйи 1 ынахтан сылгы ахс. О.и. биэтэ кулуну
ылыы быр. үүтү ылыы, кг ылыы быр
Ыһыллыы иннинэ сүөһү Ураһалаахха уонна Мэҥэлээххэ көрүллэрэ. Ураһалаахха 10 хотон, кормосыах, кыһыл муннук, олорор дьиэлэр, арыы собуота бааллара. Сылгы собуота буолбутун кэннэ Ураһалаахха учаастакка анаан гараж , улахан хонтуора тутуллубуттара.Маны таһынан Мэҥэлээххэ 2 субай хотоно, Ойбон көлүйэҕэ 1 хотон бааллара.
Сайылыктар: Айда, Алар , Кураанах, Атырдьахтаах ыанньык кизннэрэ, ньирэй сайылыктара Арыылаах, Бэрэ, Саадьайга уотуллар сүөһүгэ аналлаах тутуулар. Сылгы собуота буолбутун кэннэ ити сайылыктарга барыларыгар үлэһиттэр олорор типовой хастыы да дьиэ тутуллубута. Сопхуос саҕана Бэтиискэ эмньик сайылыга баара.
Сылгы базалара Таала, Мондоку, Кыраһа, кэлин Бэттиэмэҕэ, Кыыраҥдаҕа, Өктөөп маарыгар Махсым таалатыгар тутуллубуттара. Сылгы собуота буолбутун кэнниттэн Бэтиискэ биэ ыыр бааза тутуллубута.
Билигин Маалыкайга 254 сылгы ол иһиттэн биэтэ 161.
Тутуу сыаҕа.
Тутууну ыытарга анал биригээдэ баара. Манна мас бэлэмнээччилэр, пилорамаҕа мас элбээтээччилэр, стэлээркэҕэ тутууларга аналлаах түннүктэри, ааннары онтон да атын тэриллэри оҥороллоро уонна болуотунньуктар .
Тутуу улахан холкуос буолуоҕуттан элбэхтик ыытыллыбыта. Тутууга аналлаах 2 пилорама, стэлээркэ хас да тыраахтыр баара. Сылгы собуотун саҕана арочнай гараж тутуллубута.
Холкуос, сопхуос, сылгы собуотун саҕана тутуллубут улахан тутуулар.
Улахан тутуулар үксэ холкуос, сопхуос саҕана тутуллубуттар. Тутуулары хаһаайыстыба бэйэтэ үбүлээн, бэйэтин дьонунан туттарбыт. Хаһаайыстыба бэйэтигэр эрэ аналлаах эбийиэктэри туппакка улахан социальнай тутуулары барытын кэриэтэ туттарбыт.
1936 с. улахан оскуола. 1980 с. умайан хаалар.
1982 с . улахан мас оскуоланы Ньурбатааҕы ПМК туппута эрээри сопхуос барытыгар көмөлөспүт.
1939 с. бастакы улахан кулууп Саввинов Андрей Андреевич (1895-1964 ) салайан тутуллубут. Кэлин Ураһалаах пиэрмэтигэр көһөрүллэн олорор дьиэ буолбута.
1961 с. начаалынай оскуола.
1966 с спортсаала оскуола оҕолорун уонна холкуостаахтар күүстэринэн.
1967 с. сопхуос хонтуората, кэлин иис сыаҕа буолбута, билигин кураанах.
1967 с. улахан кулууп билигин үлэлии турар.
1969 с. бастакы икки этээстээх сопхуос хонтуората 2003 с. кыаммат ыаллар олорор дьиэлэрэ. Балыыһа территориятыгар амбулатория дьиэтэ.
1971 с. тиэхиникэни өрөмүөннүүр улахан мастарыскыай, дизель станцияҕа аналлаах дьиэ, кэлин Бүлүү электросеть хонтуората буолан билигин подстанция таһыгар үлэлии турар.
1967 -2000 с.с. усталарыгар түөртүү-иккилии кыбартыыралаах 11 дьиэлэр.Билигин да үксүлэрэ үлэлии тураллар.
1971 с. остулубуой дьиэтэ. Билигин кураанах.
1971 с. 2 этээстээх гостиница, аллараа өттө отделение хонтуората. Билигин администрация уонна тэрилтэлэр хонтуоралара. Быйыл хапытаалынай өрөмүөн ыытыллан саҥатыгар түстэ.
1974 с. почта, АТС дьиэтэ. Манна билигин итилэри таһынан аптека уонна сбербаан филиала үлэлииллэр.
1979 с. Сардаҥа детсад.
1969 – 2000 с.с. арыттаах хотон, ампаар ньирэй хотоно, улахан 8 хотон, 2 улахан гараж, столярка, 4 арочнай гараж, баанньык, хортуоппуй кыстатар арочнай ыскылаат, Ураһалаахха улахан булуус, Ураһалаахха отделение хонтуората тутуллан үлэҕэ киирбиттэрэ. 1981 с. көскө кэлбит кытайдарга тутуллубут дьиэ 1988 с. Мичил детсад.
1995 с САПИ үбүгэр 2 этээстээх, гаражтаах, прачкалаах, куухуналаах , хочуоллаах балыыһа комплекса.
1996 с. Сэргэ диэн сылгы собуотун маҕаһыына, аттыгар ыскылааттаах.
1987 с. улахан хонтуора
1998 с. арыы собуотун таһыгар бэкээринэ.
1990- 2000 с.с. Хатыы-Маалыкай-Малдьаҕар, Маалыкай-Айда-Арыылаах-Бэрэ-Мэгэдьэк-Бэттиэмэ-Орто Сайылык-Хаты, Маар үрэх-Уус Күөлэ, Маалыкай-Кураанах, Атырдьахтаах Алар сайылыктар суоллара томтотуллубуттара, сорохторо гравийдаммыттара.
Ураһалаахха 11, Мэҥэлээххэ 2 хотон.
Баанньык
Атырдьахтаах, Алар сайылыктарыгар үлэһиттэр олорор типовой дьиэлэрэ, Бэттиэмэҕэ Үөннүүргэ сылгы базалара, Маай учаастагар иккилии кыбартыыралаах 2 олорор дьиэ тутуллубуттара.
Уһуннук үлэлээбит тутуу инженердэрэ: Антонов Н.К, Даянов А.И, Николаев И.П, Иванов И.С, Васильев Ю.Н.
Киин база.
Киин база бэйэтэ туспа территориялаах этэ. Онно улахан гаражтар, өрөмүөннүүр мастарыскыай, ыскылааттар, үлэһиттэр мустар будкалара, Бүлүү ГЭ-һин уота кэлэ илигинэ дизельнэй ыстансыйа бааллара. Манна сопхуоһу хааччыйар улахан таһаҕас массыыналара, сири, суолу оҥорор улахан тыраахтырдар, нэһилиэнньэни уунан хааччыйар уу баһар массыыналар уонна салалтаны таһар чэпчэки массыыналар тураллара. Манна туспа механиктар, гараж сэбиэдиссэйэ, диспетчер, суоппардар, тырахтарыыстар үлэлииллэрэ.
Нефтебаза
Улахан нефтебаза баара. Кини тутуута улахан холкуос буолуоҕуттан саҕаланан баран кэлин кэҥэтиллэн испитэ. 75 , 50, 25 куптаах систиэринэлэр бааллара .Сылгы собуота буолбутун кэннэ 400 куптаах икки улахан систиэринэни бэйэбит сварщиктарбыт оҥорбуттара.
Нефтебаза сэбидиссэйдэринэн Петров Лука Васильевич, Егоров Егор Семенович, Халабышев Владимир Иванович үлэлээбиттэрэ.
Ветучасток.
1921 сыл от ыйын 4 күнүгэр Ньурбаҕа ВЕТЕРИНАРНАЙ СУЛУУСПА төрүттэммит. Маалыкайга маҥнайгы ветеринарнай пууну 1939 сыллаахха Иван Иванович Шабарскай олохтообут.
1939 сыл – ветеринарнай пуун.
1992 сыллаахха Ст. Васильев аатынан сылгы собуотугар ведомственнай ветеринарнай сулууспа иһинэн Маалыкай ветеринарнай лечебницата уонна Бордон ветеринарнай учаастага (Маай учаастагар) тэриллибиттэрэ.
1994 сыллаахха 1982 сыллаахха тутуллубут дьиэни атыылаһан олоробут. 8,6 м х5 м, иэнэ 40,8 кв.м.
Салайааччыларынан үлэлээтилэр:
1993-2010 с.с. Егорова Галина Егоровна (1947 с.)
2010 сылтан Карманова Сардаана Васильевна (1975 с.)
2016 сыл саҕаланыытыгар ынах сүөһү ахсаана 1088 , сылгы – 1167 , сибиинньэ – 12 , коза – 7 , кролик – 6 , куурусса – 5 , ыт – 167 , куоска – 18 .
1939 – Макаров Василий Иванович.
1946-1960 сс. Васильев Иннокентий Васильевич
1960-1961 сс. Гуляев Афанасий Алексеевич 1931 с
1961-1964 сс. Евсеев Иван Васильевич.
1964-1967 сс. Пахомова Мария Дмитриевна.
1967-1969 сс. Яковлев Трофим Никифорович.
1969-1970сс. Григорьев Владимир Николаевич.
1970-1981 сс. Федоров Афанасий Григорьевич.
1981-1984 сс. Васильев Револий Иннокентьевич.
1984-1989 сс. Саввинов Прокопий Корнилович.
1989-1993 сс. Васильев Револий Иннокентьевич,
«Отличник с/х РС (Я)»: - Cаввинов Прокопий Корнилович, - Егорова Галина Егоровна, - Федоров Федот Васильевич.
Первомайскай демонстрацияларга, Кыайыы күнүгэр, күһүн «Доруобуйа күнүгэр», «Нация сүүрүүтүгэр» кыттыыны ылабыт.
2007 сыллаахтан компьютер баар.
2010 сылтан хамнас карточкаҕа түһэр .
Ойуур хаһаайыстыбата
1949 с. Ньурба улууһугар ойуур хаһаайыстыбата тэриллибит, онно тыаларга эмиэ учаастактар тэриллибиттэр. Маалыкайдааҕы учаастакка бастаан ким үлэлээбитэ биллибэт.
Салайааччыларынан үлэлээн ааспыт дьоннор:
Алексеев Прокопий Алексеевич
Халанников Семен Гаврильевич
1980 с. дылы Кириллин Константин Иванович.1978-1980 с.с. Егоров Михаил Прокопьевич.
1980-2011 с.с. Федоров Александр Прокопьевич (1960 с.) 1981-2006 с.с. Яковлев Петр Петрович (2061-2015) Накыыҥҥа халыыс көстүбүтүгэр 4 буолан үлэлээн сылдьыбыттар.
1994 с. билиҥҥэ дылы Никифороров Евгений Николаевич (1960 с). Билигин соҕотох киһи үлэлиир.
Үөрэхтээһин.
М.В Мегежегскай аатынан тыа хаһаайстыбата хайысхалаах Маалыкай орто оскуолата.
1885 сыл – Мэҥэдьэктээҕи Иннокентьевскай таҥара дьиэтин иһинэн церковнай - приходской оскуола аһыллыбыта.
1914 сыл – Мэҥэдьэктээҕи начаалынай училище тэриллибитэ
1919 сыл – советскай начаалынай трудовой оскуола аһыллыбыта.
1934 сыл – сэттэ кылаастаах оскуола тэриллибитэ
1942 сыл – государственнай интернат аһыллыбыта
1954 сыл – орто оскуола тэриллибитэ
1957 сыл – орто оскуола бастакы выпуһа тахсыбыта
1996 сыл – оскуола тэриллибитэ 110 сыллаах үбүлүɵйэ
1980 сыл – икки этээстээх мас улахан корпус улэҕэ киирбитэ
2003 сыл – оскуолаҕа М.В. Мегежекскэй аата иҥэриллибитэ
2003 сыл – ус этээстээх саҥа таас корпус үлэҕэ киирбитэ
2004 сыл – оскуола «Доруобуйа оскуолата» ситимҥэ киирбитэ
2005 сыл – оскуола агропрофилированнай оскуолалар ситимнэригэр киирбитэ
2005 сыл – оскуола бастакы выпуһун 50 сыллаах үбүлүɵйэ
2006, 2008 сс – «Лидер в информатизации ОУ РС(Я)» аат иҥэриллибитэ
2007 сыл – үлэ саҥа тɵлɵбүрүн киллэриигэ пилотнай оскуола буолбута
2008 сыл – саха тылын үɵрэтиигэ оройуоҥҥа тирэх оскуола
2009 сыл – Бүлүү бɵлɵх оройуоннарын агрооскуолаларын куоталаһыытыгар 2-с бириистээх миэстэни ылары ситиспитэ
2010 сыл – оскуола тɵрүттэммитэ 125 сыллаах үбүлүɵйэ;
2010 сыл - сайыҥҥы оҕо сынньалаҥар аналлаах «Кымыс» духовнай чэбдигирдэр центр улэҕэ киирбитэ;
2011 сыл - Бүлүү бɵлɵх оройуоннарын агрооскуолаларын куоталаһыытыгар 500 тыһ.солк граннаах бастакы миэстэни ылбыта
2013 сыл – «Аан дойдутааҕы үɵрэҕирии уонна талааннаах оҕолор» энципклопедияҕа «Бастыҥ педколлектив» аатынан киирбитэ
Оскуола 130 сыллаах историятыгар барыта барыллаан 2999 выпускник бүтэрдэ, онтон орто оскуоланы - 2654 үөрэнээччи. 2015-2016 үөрэх сылыгар 308 үөрэнээччи баар, маҥнайгы кылааска 38 үөрэнээччи киирдэ.
Оскуола сэбиэдиссэйдэрэ уонна дириэктэрдэрэ.
1. 1922-1925 с.с Шадрин Григорий Абрамович. θр сылларга РОНО-га, Малдьагар, Марха, Куочай, Ньурба оскуолаларыгар үлэлээбитэ. РСФСР норуотун үɵрэҕириитин туйгуна, Саха АССР үтүɵлээх учуутала, Бочуот Знага» уордьан икки тɵгуллээх кавалера.
2. 1925-1928 с.с Габышев Николай Степанович, Ньурба оройуонун маҥнайгы комсомолецтарыттан биирдэстэрэ, 1927 сыллаахха Маалыкайга комсомольскай ячейканы тɵрүттээбитэ.
3. 1931-1932 Иннокентьев Христофор Николаевич .
4. 1932-1933 Винокуров Серафим Евгеньевич
5. 1934 Иннокентьев Василий Софронович
6. 1934-1936 .Иванов Федор Спиридонович
7. 1936-1938 Семенов Михаил Николаевич .
8. 1939-1941 Седалищев Николай Ильич. 1941 сыллаахха Аҕа дойду сэриитигэр ыцырыллыбыта. Сэриигэ сураҕа суох сүппүтэ.
9. 1941 с.Федоров Герасим Васильевич . Өр сылларга республикаҕа оройуоҥҥа партийнай-советскай үлэһит этэ, 1956-1974 сылларга Хорула оскуолатыгар завучтаабыта.
10. Григорьев Петр Семенович
11. 1939-1940 с Мартынов Андрей Васильевич. Аҕа дойду сэриитин кыттыылааҕа. Райисполком, РОНО сэбиэдиссэйинэн, партийнай аппараакка үлэлээбитэ.
12. 1941-1942 Семенов Василий Алексеевич (1916-1977). Филологическай наука кандидата, сахага киэҥник биллибит бɵҕɵстɵртɵн биирдэстэрэ.
13. 1942 с. Степанов Петр Иванович. Ол кэнниттэн үөрэх министрин солбуйааччынан, пединститут дириэктэрин кэтэхтэн үɵрэҕи тэрийиигэ солбуйааччынан, «Знание» общество правлениетын секретарынан үлэлээбитэ.
14.1944-1945 с.с Иванов Дмитрий Николаевич.
15 1946-1950 с.с Прокопьев Николай Иванович. (1918-1995) СГУ-га старшай преподавателинэн, Ст.Васильев холкуос бэрэссэдээтэлинэн, сопхуос дириэктэринэн үлэлээбитэ. Ленин, Υлэ Кыһыл Знамятын уордьаннар кавалердара.
16.1950-1952 с.с Таюрскай Меркурий Михайлович. Аҕа дойду сэриитин кыттыылааҕа. Саха АССР үтүɵлээх учуутала, РСФСР норуотун уорэҕириитин туйгуна.
17.1952-1955 с.с Павлов Василий Семенович. Аҕа дойду сэриитин кытыылааҕа, Саха АССР оскуолаларын үтүɵлээх учуутала, РСФСР норуотун уорэҕириитин туйгуна.
181955-1961 с.с Борисов Парфений Прокопьевич. Педагогическай наука доктора, профессор. РСФСР норуотун үɵрэҕириитин туйгуна, К. Д.Ущницкай мэтээлин кавалера.
19.1961-1964 с.с Михайлов Егор Евтрофьевич (1929-1990). Улэ, тыыл ветерана.
20.1964-1969 с.с Платонов Николай Прокопьевич. педагогическай үлэ ветерана.
211969-1979 с.с Анисимов Иван Саввич. Саха республикатын үтүɵлээх учуутала, РСФСР, ССРС норуотун уорэҕириитин туйгуна. «Азия оҕолоро» Аан дойдутааҕы фонда стипендиата, 2000 сылга Республикаҕа «Сыл бастыҥ директора»
21.1979-1981 с.с Федоров Николай Григорьевич. РСФСР норуотун үɵрэҕириитин туйгуна.
22.1981-2003 с.с Анисимов Иван Саввич
23.2003-2004 с.с Григорьев Юрий Николаевич. (1964 с.) Саха республикатын үɵрэҕириитин туйгуна.
24.2004-2000 с.с. Андреева Александра Константиновна (1965). Саха республикатын үɵрэҕириитин туйгуна. «Азия оҕолоро» Аан дойдутааҕы фонда стипендиата
25.2005-2014 с.с Евсеева Мария Петровна.(1956) РФ уопсай үɵрэхтээһинин бочуоттаах улэһитэ. Бордоц нэһилиэгин бочуоттаах олохтооҕо. 2010, 2011 сылларга оройуоҥҥа «Сыл бастыц салайааччыта».
26.2014 с Кузьмин Виктор Михайлович (1944 с.) улэлиир. РСФСР норуотун уорэҕириитин туйгуна, Саха республикатын үтүɵлээх учуутала.
Оскуола барыта 67 үлэһиттээх, ол иһигэр учуутала 35 .Идэлэринэн: Англия тыла -3, биология-1, география – 1, уруһуй, чэрчиэнньэ, саахымат 1, история -1, информатика – 1, нуучча тыла – 4, саха тыла – 2, математика – 3, алын кылаас – 8, технология - 2, физкультура – 4, ОБЖ- 1, химия – 1, физика – 1, муусука – 1.
Оскуола материальнай-техническэй баазата.
288 миэстэлээх 3 этээстээх таас оскуола дьиэтэ 2003 с. үлэҕэ киирбитэ. Уопсай иэнэ – 3680,4кв.м., о.и. туһаныллара – 3106,9кв.м.
Үөрэтэр кэбиниэттэр– 20.
Математика кэбиниэтэ – 2
Нучча тылын уонна литерэтирэтин кэбиниэтэ – 1
Сахатылын уонна литэрэтирэтин кэбиниэтэ – 1
истории кэбиниэтэ – 1
физикэ кэбиниэтэ – 1
химийа кэбиниэтэ – 1
биологийа кэбиниэтэ – 1
географийа кэбиниэтэ – 1
черченийэ кэбиниэтэ – 1
лингафоннай кэбиниэтэ – 1
алын кылаастар – 4
музука кэбиниэтэ – 1
технологии кэбиниэтэ – 2
ОБЖ кэбиниэтэ – 1
Информатика кэбиниэтэ – 1
спортзал – 1
тренажернай саала – 1
медисинэ кэбиниэтэ – 1
Остулубуой – 50 олорор миэстэлээх
Көмпүүтэр ахсаана:
барыта – 42
ол иһигэр интернекка холбоммут-5
устар камера-19
Бибилиэтиэкэ – 25139, учуобунньук ахсаана – 16914 (98%), научнай-педагогическэй уонна методическэй литэрэтиирэ – 8225
СӨ Национальнай хартыына түмэлин көмпүүтэргэ салаата уонна нуучча түмэлин көмпүүтэргэ салаатын 2015 с. - 1 көмпүүтэр, 1 проектор, 1 экран уонна үөрэтэр быраграамма
Хартыына гэлириэйэтэ, 2015 с. – 12 дьиҥнээх хартыына, 21 хаартысканнан копуйа уонна уруһуйу хаттаан түһэрээһин.
Үөрэтэргэ-үлэлэтэргэ аналлаах тутуулар:
Тыраахтыры үөрэтэргэ аналлаах дьиэ, 2010 с. – 122,8кв.м.
Хайыһар баазата – 56кв.м., 2017 с. үлэлиир
Трактодром – 0,5га
Оскуола таһынааҕы учаастак:
агролаборатория, 2011с. – 88,5кв.м.
тэпилиссэ (кыһыҥҥы тэпилиссэ – 1, сайыҥҥы тэпилиссэ – 2) – 180кв.м.
оҕуруот – 300кв.м.
хортуоска буолата – 3,5га
Оҕо доруобуйатын чөлугэр түһэрэр киин «Кымыс» Мондокуга, 2009 с. сылтан үлэлиир
2 этээстээх дьиэ – 517,7 кв.м.
остулубуой – 110 кв.м.
Аһылык буһарар дьиэ – 28,7 кв.м.
Таҥас сууйар дьиэ – 20 кв.м.
банньык – 25 кв.м.
дуус
ньууһунньук
От лааҕыра «Маарыкчаан» Маар Сыһыы– 2007с. үлэлиир:
2 Олорор дьиэ – 50,6 кв.м. хас биирдиитэ
ходуһа – 109 га
Сылгы баазата Ойбон Көлүйэ, 2014 с.:
Көньүүһүнэ, биэлэргэ аналаах кыбыыкка
сарай
балагаҕан
Тиэхникэ ахсаана:
оптуобус ПАЗ, 2007 с. – 1
массыына УАЗ, 2004с., 2010 с. – 2
тыраахтыр МТЗ-82, 2000 с. – 1
кыра тыраахтыр – 2:
Вейтуо, 2000 с.
культиватор ВА – 2
от охсор КСФ – 2
электронасос – 1
окучиватель – 1
кыра бирисиэп – 1
Сүөһү ахсаана:
Ынах сүөһү – 4
Сылгы – 13
Педагогическай үлэлэрин иһин наҕараадаламмыт салайааччылар уонна учууталлар.
• Петров Тимофей Иванович – алын кылаас учуутала, «Старейший учитель» бэлиэ;
• Аммосов Иван Егорович – алын кылаас учуутала, РФ норуотун үɵрэҕириитин туйгуна;
• Иванова Елена Семеновна – алын кылаас учуутала, РФ норуотун үɵрэҕириитин туйгуна;
• Ощепкова Людмила Тимофеевна – нуучча тылын уонна литературатын учуутала, ССРС норуотун үɵрэҕириитин туйгуна;
• Игнатьева Анна Никифоровна – саха тылын уонна литературатын учуутала, РФ норуотун уорэҕириитин туйгуна;
• Васильев Николай Степанович – математика учуутала, РФ норуотун үɵрэҕириитин туйгуна;
• Иванова Александра Алексеевна – математика учуутала, РФ норуотун үɵрэҕириитин туйгуна, Саха республикатын үɵрэҕириитин бочуоттаах ветерана;
• Анисимов Иван Саввич 2 – оскуола директора, математика учуутала, учууталлар республикатааҕы 1959 с.съезд делегата, ССРС, РФ норуотун үɵрэҕириитин туйгуннара, «Дети Саха-Азии» фонда стипендиата, Саха Республикатын үтүɵлээх учуутала, Ньурба улууһун бочуоттаах гражданина, Саха республикатын үɵрэҕириитин бочуоттаах ветерана;
• Петров Николай Михайлович – физика учуутала, РФ норуотун үɵрэҕириитин туйгуна, Саха АССР норуотун үɵрэҕириитин үтүɵлээх учуутала;
• Ксенофонтов Василий Кириллович – саха тылын уонна литературатын учуутала, РФ норуотун үɵрэҕириитин туйгуна;
• Семенов Иван Алексеевич – интернат сэбиэдиссэйэ, нуучча тылын уонна литературатын, история учуутала, РФ норуотун үɵрэҕириитин туйгуна, СӨ үɵрэҕириитин бочуоттаах ветерана;
• Павлов Виссарион Саввич – нуучча тылын уонна литературатын учуутала, «Наставник-учуутал» бэлиэ;
• Иванов Иннокентий Гаврильевич – биология учуутала, «Наставник-учуутал» бэлиэлээх;
• Федоров Николай Григорьевич-география, история учуутала, РФ норуотун үɵрэҕириитин туйгуна;
• Яковлева Анна Кирилловна – сөүһү иитиитин тɵрүттэрин учуутала, СӨ үɵрэҕириитин туйгуна;
• Алексеев Петр Алексеевич – саха тылын уонна литературатын учуутала, СӨ үɵрэҕириитин туйгуна;
• Саввинова Александра Андреевна – алын кылаас учуутала, Учууталлар учууталлара;
• Ефремова Анна Николаевна – алын кылаас учуутала, Учууталлар учууталлара;
• Платонова Мария Васильевна – математика учуутала, РФ үɵрэҕирии министерствотын Грамотата, СӨ үɵрэҕириитин бочуоттаах ветерана;
• Лазарев Юрий Афанасьевич – физика учуутала, Саха республикатын үɵрэҕириитин туйгуна, РФ үɵрэҕириитин үтүɵлээх учуутала;
• Халанникова Елизавета Семеновна – саха тылын уонна литературатын учуутала, СӨ үɵрэҕириитин туйгуна;
• Антонова Марта Климовна – география учуутала, СӨ үɵрэҕириитин туйгуна;
• Григорьева Екатерина Николаевна – нуучча тылын уонна литературатын учуутала, СӨ үɵрэҕириитин туйгуна;
• Сидорова Маргарита Иосифовна – уруһуй уонна технология учуутала, СӨ үɵрэҕириитин туйгуна;
• Степанова Аксинья Егоровна – нуучча тылын уонна литературатын учуутала, СӨ үɵрэҕириитин туйгуна;
• Тимофеев Тимофей Никитич – алын кылаас учуутала, методист-учуутал, «Бастыц учуутал» республикатааҕы күрэх иккис призера, «Кɵрɵɵччулэр биһирэбиллэрэ» номинация кыайыылааҕа, СӨ үөрэгириитин туйгуна;
• Ксенофонтов Максим Васильевич – саха тылын уонна литературатын учуутала, «Дети Саха-Азии» фонда стипендиата, «Бастыҥ учуутал» өрөспүүбүлүкэтээҕи күрэх финалиһа, «Бастыҥ уруок» номинация кыайыылааҕа;
• Григорьев Юрий Николаевич – оскуола директора, СӨ үɵрэҕириитин туйгуна;
• Иннокентьева Анидора Игнатьевна – музыка учуутала, СӨ үɵрэҕириитин туйгуна, «Бастыҥ учуутал» РФ Президенин Гранын хаһаайката, «М.Е.Николаев аатынан фонда» лауреата, РФ уопсай үɵрэхтээһинин бочуоттаах улэһитэ, СӨ үтүөлээх учуутала;
• Иванов Виктор Григорьевич – алын кылаас учуутала, «Маҥнайгы учуутал» бэлиэ, РФ уопсай үɵрэхтээһинин бочуоттаах үлэһитэ;
• Егорова Ольга Петровна – дириэктэры иитэр-үɵрэтэр улэҕэ солбуйааччы, математика учуутала, Саха Республикатын үɵрэҕириитин туйгуна, РФ уопсай үɵрэхтээһинин бочуоттаах улэһитэ;
• Кириллина Розалия Афанасьевна – омук тылын учуутала, социальнай педагог, СӨ үɵрэҕириитин туйгуна, «Бастыц кылаас салайааччыта» республикатааҕы курэх кыттыылааҕа, РФ уопсай үɵрэхтээһинин бочуоттаах улэһитэ;
• Андреева Александра Константиновна – география учуутала, оскуола директора, СӨ үɵрэҕириитин туйгуна, «Дети Саха-Азии» фонда стипендиата;
• Евсеева Мария Петровна – история учуутала, оскуола директора, «Старший учитель» бэлиэ, учууталлар 1Х сийиэстэрин дэлэгээтэ, «Бастыц учуутал» өрөспүүбүлүкэтээҕи курэх финалиһа, «Кɵрɵɵччулэр биһирэбиллэрэ» номинация кыайыылааҕа, РФ уопсай үɵрэхтээһинин бочуоттаах улэһитэ, улууска 2011, 2012 сылларга «Бастыҥ салайааччы»;
• Петрова Наталия Семеновна – алын кылаас учуутала, директоры иитэр-методическай улэҕэ солбуйааччы, СӨ үɵрэҕириитин туйгуна, РФ уопсай үɵрэхтээһинин бочуоттаах улэһитэ, СӨ учууталларын, общественноЬын Х сийиэстэрин дэлэгээтэ;
• Ефремова Людмила Софроновна – омук тылын учуутала, Саха Өрөспүүбүлүкэтин үɵрэҕириитин туйгуна, РФ уопсай үɵрэхтээһинин бочуоттаах улэһитэ;
• Григорьева Надежда Григорьевна – нуучча тылын уонна литературатын учуутала, РФ үɵрэҕириигэ уонна наукаҕа министерствотын Бочуотунай Грамотата, Саха Республикатын үɵрэҕириитин туйгуна, «Бастыц кылаас салайааччыта» өрөспүүбүлүкэтээҕи курэх финалиһа, «Мудрый наставник» номинация кыайыылааҕа;
• Иванова Светлана Спиридоновна – биология учуутала, директоры иитэр-методическай улэҕэ солбуйааччы, СӨ үɵрэҕириитин туйгуна, Рособрнадзор «Учительская слава» көмүс бэлиэтин хаһаайката, РФ уопсай үɵрэхтээһинин бочуоттаах улэһитэ;
• Николаева Маргарита Анатольевна – эбии үɵрэхтээһин педагога, РФ үɵрэҕириигэ уонна наукаҕа министерствотын Бочуотунай Грамотата;
• Михайлов Артур Николаевич – физкультура учуутала, РФ үɵрэҕириигэ уонна наукаҕа министерствотын Бочуотунай Грамотата;
• Иванова Маргарита Семеновна – алын кылаас учуутала, СӨ үɵрэҕириитин туйгуна;
• Михайлова Елизавета Николаевна – алын кылаас учуутала, «Бастыц кылаас салайааччыта» өрөспүүбүлүкэтээҕи күрэх финалиһа, РФ уопсай үɵрэхтээһинин бочуоттаах улэһитэ;
• Прокопьева Анастасия Прокопьевна – математика учуутала, Учууталлар учууталлара, педагогическай династия учуутала;
• Григорьева Анастасия Ивановна – директоры иитэр улэҕэ солбуйааччы, Саха Республикатын Президенин Грана, СР учууталларын, общественноЬын ХIII сийиэстэрин дэлэгээтэ;
• Платонова Галина Николаевна – физкультура учуутала, СҮ физическай культураҕа туйгуна, РФ уопсай үɵрэхтээһинин бочуоттаах улэһитэ;
• Иванова Клавдия Николаевна – нуучча тылын уонна литературатын учуутала, СӨ үɵрэҕириитин туйгуна;
• Спиридонова Марфа Ивановна – математика учуутала, СӨ учууталларын, общественноЬын ХI съезтэрин делегата, СӨ үɵрэҕириитин туйгуна, «М.Е.Николаев аатынан фонда» лауреата, «Виртуоз-учуутал» өрөспүүбүлүкэтээҕи курэх кыайыылааҕа, Ньурба улууһун баһылыгын «Бастыҥ учуутал» грана;
• Иванова Акулина Иннокентьевна – черчение, саахымат учуутала, СӨ үɵрэҕириитин туйгуна, Ньурба улууһун баһылыгын «Бастыц учуутал-тренер» грана;
• Спиридонова Зоя Ивановна – уопсай уорэхтээһин педагога, черчение, изо учуутала, «М.Е. Николаев аатынан фонда» лауреата;
• Ушканов Федор Федорович – омук тылын учуутала, «Надежда Якутии» бэлиэ, Саха Республикатын, РФ Президеннэрин Граннарын хаһаайына, «Бастыц учуутал 2012 сыл» өрөспүүбүлүкэтээҕи курэх абсолютнай кыайыылааҕа, Бутун Россиятааҕы «Бастыц учуутал» күрэх кыттыылааҕа;
• Иевлева Наталья Валентиновна – химия учуутала, «Надежда Якутии» бэлиэ;
• Григорьев Иван Иванович – география учуутала, «Надежда Якутии» бэлиэ;
• Андреева Розалия Ивановна – алын кылаас учуутала, РФ үɵрэҕириигэ уонна наукаҕа министерствотын Бочуотунай Грамотата;
• Васильева Наталья Титовна – технология учуутала, СӨ үɵрэҕириитин туйгуна;
• Попова Изабелла Петровна – алын кылаас учуутала, СӨ үɵрэҕириитин туйгуна;
• Васильева Туяра Николаевна – физика учуутала, СӨ үɵрэҕириитин туйгуна;
• Иннокентьева Анидора Игнатьевна – музыка учуутала, СӨ утуелээх учуутала.
«Мичил» оҕо тэрилтэтэ.
1. 1960с 15 оҕолоох дьааһыла аһыллыбыт, кыһын сэбиэдиссэй Васильев Николай Степанович. Сайыныгар саҥа детсад тутуллан №1 детсад аһыллыбыт сэбиэдиссэй Иванова Елена Федоровна. 1961 с. дьааһыла аьыллыбыт Сэбиэдиссэйинэн фельдшер үөрэхтээх, омугунан украинка Поздеева Нина Васильевна үлэлээбитэ.
2. 1962 сыллаахха өссө биир детсад аһыллыбыта. 20 оҕо сылдьар этэ. Лыткина Анна Семеновна сэбиэдиссэйдээбитэ. Бу №2 саҥа детсад
3. үс дьиэнэн арахсан оҕону иитии-көрүү хайысханан үлэлээн олорбуттар
4. 1971с холбоон деткомбинат диэн буолбут, сэбиэдиссэйинэн Типянова Евдокия Прокопьевна анаммыт. Үөрэтии систематыгар киирбиттэр.
5. Билигин «Мичил» детсад буолан үс группалаах 540 м2 дьиэҕэ улэлии турар. 27 улэһиттээх. Ол иһигэр 10 педагог: 6 иитээччи, физрук, музрук, педагог-психолог, старшай воспитатель онтон 3 административнай улэһит, атыттара араас үлэһиттэр .
2009с республиканскай экспериментальнай площадкаҕа киирэн оҕону эт-хаан өттүнэн сайыннарыыга киирэн үлэлээбиппит. Билигин 60 оҕо сылдьар, кратковременнай группаны киллэрэн туран.
Сэбиэдиссэйдэр
1960-1970 сылларга икки детсадка уонна биир дьааһылаҕа үлэлээбиттэр:
1960-1961 с.с.Васильев Николай Степанович .
1961 с. өссө биир детсад аһыллыбыт онно
1961-1971 с.с. Иванова Елена Андреевна (1917-1998) үлэлээбит.
1961 с. . Поздеева Н.В. 2 №-дээх детсаадка Лыткина дьааһылаҕа үлэлээбиттэр. 1971 с. икки детсаады уонна дьааһыланы холбоон биир детсад буолбуттар.
1961-1971 с.с. Поздеева Нина Васильевна (1928-1988)
1971-1988 с.с. Типянова Евдокия Прокопьевна -1936
1988-2001 с.с.Ушканова Ольга Федоровна 1948
2001-2004 с.с Матвеева Римма Георгиевна -1964
2004-2005 с.с.Шараборина Августина Васильевна 1979
2006-2011 с.с. Антонова Анна Алексеевна – 1964
2011 с. Васильева Оксана Иннокентьевна -1965
Нэьилиэккэ ыытыллар улэлэргэ актыыбынайдык кыттабыт. «За вклад в развитии дошкольного образовании» бэлиэ хаһаайыттара Ушканова О.Ф, Макарова А.И. 5 компьютер баар, биир интернетка холбонон турар.
“Сардаҥа” оҕо тэрилтэтэ.
1973 сыл муус устар 23 күнүгэр сопхуос дириэктэрэ Н.И.Прокопьев титулга киллэттэрэн типовой бырайыагынан 50 миэстэлээх «Сардаҥа» детсады сопхуос үлэһиттэригэр анаан туттарбыта. Онон сопхуос көрүүтүгэр үлэлээбит.
1974 сылтан деткомбинат «Сардаҥа», 90-с сылларга ясли-сад «Сардаҥа», 2003 сыл муус устар ыйыгар оскуола иннигэр үөрэтэр судаарыстыба тэрилтэтэ «Сардаҥа» детсад буолбут, 2003 сыл ахсынньы ыйыгар оскуола иннинэ үөрэтэр муниципалитет тэрилтэтэ «Сардаҥа» детсад буолар, 2011сыл сэтинньи ыйыттан оскуола иннигэр үөрэтэр оҕону кэрэ эйгэтигэр уһуйар хайысхалаах бөддьүөккэ тутуллар муниципалитет тэрилэтэ «Сардаҥа» Маалыкай сэлиэнньэтин детсада диэн буолар, онтон 2015 сыл ахсынньы ыйыттан бүддьүөккэ оскуола иннинэ үөрэтэр, Саха өрөсппүүбүлүкэтин Ньурба оройуонун муниципалитетын тэрилтэтэ «Сардаҥа» детсад диэн ааттанар. Салайааччыларынан үлэлээбиттэр:
1974-1986 Евсеева Мария Иннокентьевна (1935)
1986-1991 Степанова Антонина Прокопьевна (1950)
1991-2003 Седалищева Пелагея Николаевна (1949)
2003-2007 Николаева Майя Николаевна(1970)
2007-2011 Михайлова Ольга Валерьевна (1984)
2011-2014 Иванова Людмила Владимировна (1985)
2014 сылтан Григорьева Туйара Серафимовна(1975) салайан олорор.
Дьиэ уопсай иэнэ 429,2 кв.м, кухня – прачка иэнэ 52,5 кв.м.
Барыта 27 үлэhит баар, сэбиэдиссэй, завхоз, старшай баспытаатал, психолог, музыкальнай руководитель, физкультура инструктора, гигиена инструктора, 6 иитээччи, 6 иитээччи көмөлөhөөччүтэ, 2 повар, таҥас сууйааччы, таҥас өтүүктээччи, рабочай, дворник, 3 харабынай
Барыта 67 оҕо сылдьар, оо саада тэриллиэиттэн быhа холоон 700 оо иитиллэн тахсыбыт.
Ильина Галина Спиридоновна Нагрудной знак - «За вклад в развитие дошкольного образования», Седалищева Пелагея Николаевна – Бордоҥ нэһилиэгтн бочуоттаах олохтооҕо.
Тэрилтэ нэhилиэк, улуус олоҕор актыыбынайдык кыттар, ол курдук эдэр ыччат «Ситим» түмсүүтүгэр бааллар Аржакова О.С., Иванова Л.В., Тагров К.В., Макарова И.В., дьахталлар сэбиэттэригэр Григорьева О.А., Платонова М.Н., эбээлэр түмсүүлэригэр Иванова С.А., нэһилиэк депутаттарын сэбиэтигэр Михайлова О.В., инбэлииттэр түмсүүлэригэр Ушканова А.С., общественнай сэбиэткэ Григорьева Т.С., КДН-ҥа Михайлова О.В., ол таһынан волейбол сборнайыгар бааллар Спиридонова Н.Н., Макарова И.В., Аржакова О.С., 2016 сыл нэһилиэк иһигэр ыытыллыбыт «Хабылык» күрэҕэр 1 миэстэ, региональнай «Алыптаах үҥкүү түһүлгэтэ» 2016 сыллаахха үһүс төгүлүн ыытыллар күрэххэ «Сардаҥа» эбээлэрин ансаамбыла 3 истиэпэннээх лауреат буоллулар, «Сардаҥа» эдэр үлэһиттэрин ансаамбыла ситиһиилээхтик кытынна, бэлэмнэнии бөлөх иитиллээччитэ Спиридонова Лера Республиканскай «Кыһын Саха Сириттэн саҕаланар » диэн
күрэххэ 2016 с. 3 истиэпэннээх дипломант буолла, иитиллээчилэр интернет ситиминэн араас Россия таһымнаах уруһуй күрэхтэригэр ситиһиилээхтик кытталлар.
1. Тэрилтэ иhигэр барыта 2 персональнай компьютер, 4 ноутбук баар.
2. 2016 сыл тохсунньутуттан хамнас карточкаҕа түhэр буолта.
3. 2016 сыл сэтинньититтэн тэрилтэ иhин таhын устар тэрил холбонно.
Эти-хааны чэбдигирдии уонна успуорт.
Урут нэһилиэккэ эти-хааны чэбдигирдии үлэтин оскуола физкультураҕа учууталлара ыыталлара. Ити үлэни кимнээх аан бастаан саҕалаабыттарын билбэтибит. Нэһилиэк олохтооҕо Кузнецов Василий Николаевич физкультура учууталынан ананан кэлэн оҕолорго эрэ буолбакка ыччат ортотугар ити үлэни салҕаабыт. Кини тустууну болуйбуолу онтон да атын көрүҥнэргэ оҕолору, ыччаттары дьарыктаабыт. үлэлээбит.
1962-1969 с.с Кузнецов Василий Николаевич (1936-1974 )
1964-1968 с.с.Агеев Александр Александрович буоксаҕа дьарыктаабыт.
1966 с. спортсаала тутуллубутун кэннэ ити үлэ лаппа сэргэхсийбит.
Аммосов Ким Николаевич физругунан кэлэн баран ыччаттары эмиэ дьарыктыыра.
Сопхуоска үлэ гимнастикатыгар инструктор диэн көрүллүбүтүгэр 1969-1974 с.с. Такыров Владимир Николаевич (1946 с.) үлэлээбитэ. Кини кэнниттэн Тыаһытов Василий Афанасьевич , Григорьев Иннокентий Николаевич үлэлээбиттэрэ.
1993 с. Тыаһытов Василий Афанасьевич (1951 с.) оҕолору буоксаҕа дьарыгын саҕалаабыт. Ону таһынан көҥүл тустууга, хапсаҕайга, хайыһарынан болуйбуолунан, остуол тиэниһинэн оҕолор дьарыктаналлара.
2012 с. арочнай саала үлэҕэ киирбит. Оҕо спортивнай оскуолата тэриллэр. Онно дириэктэрдэринэн үлэлээбиттэр:
2013-2016 с.с. Шараборин Александр Владимирович (1979 с)
2016 сылтан Степанов Прокопий Юрьевич үлэлии сылдьар.
Спортивнай оскуола 3 филиаллаах Өҥөлдьө, Хатыы, Малдьаҕар, барыта 20 үлэһиттээх ол иһигэр Маалыкайга 15 онтон тренерэ 8.
Маалыкайга оҕолор 7 көрүҥҥэ дьарыктаналлар: буокуска, хайыһар, остуол тенниһэ, мас тардыһыыта, саахыиат болуйбуол, хапсаҕай.
Саахыматы 2004 с. Иванова Акулина Иннокентьевна (1972 с.) дьарыктыыр.
Оҕолор ситиһиилэрэ:
Иванова Варвара Гаврильевна (1994 с.) Кыргыттарга өрөспүүбүлүкэ чөмпүйүөнэ.
Галактионов Петр Андреевич (1993 с.) Улахан дьоҥҥо бастакы дуоскаҕа өрөспүүбүлүкэ чөмпүйүөнэ.
Галактионов Алексей Андреевич (1995 с.) Оҕолорго өрөспүүбүлүкэ призера 2, 3 миэстэ.
Иванов Михаил Иннокентьевич (1996 с.) Оҕолорго өрөспүүбүлүкэ призера.
Саввинов Петр Алексеевич (2005 с) Оҕолорго өрөспүүбүлүкэ призера. Россияҕа Москва куоракка кыттааччы оҕолорго.
Кириллина Жанна Николаевна (2001 с.) Өрөспүүбүлүкэҕэ 3 миэстэ оҕолорго 2016 с.
Андреева Хаарчаана Саввична (1999 с.) Өрөспүүбүлүкэ призера 2013, 2014, 2015 с.
1995 с. Иванов Николай Иванович буоксаҕа Арассыыйаҕа оҕолорго чөмпүйүөн.
2015 с. Тыаһытова Валя оҕолорго Уһук Илиҥҥэ чөмпүйүөн, Арассыыйаҕа 2 миэстэ
2015 с Васильева Уйгулаана буоксаҕа Уһук илиҥҥэ чөмпүйүөн, 2016 с. 11-с миэстэ.
Култуура.
Бибилитиэкэ
Бастакы ааҕар балаҕан 1937 сыллаахха арыллыбыт. Онно бибилитиэкэринэн Иванов Николай Федорович үлэлээбит. Ол кэннэ 1948 сыллаахха Араҥастаахтан дьиэ көтүрэн аҕалан ааҕар-балаҕан туппуттар. Онно ссэбиэдиссэйинэн Ефремов Николай Николаевич үлэлээбит.
1937-1957 сс. – ааҕар - балаҕан
1957-2011 сс – Маалыкайдааҕы олохтоох библиотека.
2010 сылтан- Маалыкайдааҕы модельнай олохтоох библиотека. Хас сыл ахсын үлэ араас көрүҥнэрэ олоххо киирэн үлэлииллэр. Ол курдук:
• Саҥа кинигэлэр сурэхтэниилэрэ.
• Чопчу ис хоһоонноох нэдиэлэлэр, араас ис хоһоонноох тэрээһиннэр, күрэхтэр.
• Элбэх саҥа бырайыактар үлэлэрин саҕалаатылар: «КИВИС», «Беби-Арт», «Сатабыл».
• Ким туох интириэстээ5инэн түмсүүлэр үлэлииллэр.
• Аныгы үйэ ирдэбилинэн оргтехника, Интернет өҥөлөрүнэн нэһилиэнньэ туһанар.
Билигин бибилитиэкэ дьиэтин уопсай иэнэ 93,7 кв.м. Түмүү уопсайа 21397 ахсааннаах. Ол иһигэр кинигэтэ 18971 ахсааннаах, брошюра-1741, диискэ-66.
Бибилитиэкэ үлэһитэ-2, техүлэһит-1.
Сыллаааҕы үлэ көрдөрүүлэрэ : ааҕааччы—1152, бибилитиэкэҕэ сылдьыы - 8009, кинигэ уларсыыта – 23508.
Салайааччылар:
1937-1947 сс.- Иванов Николай Федорович.
1948-1950 сс.- Ефремов Николай Николаевич.(1930-2009)
1951- 1963 сс.- Чусовская Клавдия Павловна, Припузова Ирина, Иванов Дмитрий Николаевич, Иванов Семен Иванович.
1963-1977 сс.- Иванова Екатерина Федотовна.(1938-2002)
1970-1973 сс. –Осипова Татьяна Герасимовна, оҕо бибилитиэкэрэ.
1974-1977 сс. –Семенова Татьяна Афанасьевна, оҕо бибилитиэкэрэ.
1977-1981 сс –Саввинова Надежда Афанасьевна.(1950-1988)
1981-1982 сс.- Андреева Антонина Андреевна.(1949)
1982-1984 сс. – Федорова Лилия Егоровна.(1960)
1984сылтан - Аммосова Вера Петровна. (1963)
2010 сыл – оройуоннааҕы «Сыл бибилитиэкэрэ» күрэххэ «Мисс совершенство» номинация хаһаайына, « Бордоҥ нэһилиэгин бастыҥ бибилитиэкэрэ».
2013 сыл – IV «Ресурсы развития культуры в Нюрбинском районе» муниципальнай быыстапка-ярмаркаҕа «КИВИС» бырайыагынан 2 степеннээх диплом хаһаайыннара.
Аммосова Вера Петровна- « СӨ Култууратын туйгуна » Бочуот бэлиэтэ, СӨ , култуура миниистирин , улуус, нэһилиэк баһылыктарын Бочуотунай грамоталара.
- 2013сыл ыам ыйыттан ыйга биирдэ нэһилиэк иһигэр тахсар «Аартык» хаһыат сүрүн редактордара.
- Нэһилиэнньэ олоҕун, үлэтин-хамнаһын туһунан сиһилии киэҥ араҥаҕа иһитиннэрэр, биллэрэр сыалтан тэриллибит «Маалыкайдааҕы иһитиннэрэр киин » диэн общественнай түмсүү киинэ.
Бибилитиэкэ толору оргтехниканан хааччыллан олорор. Интернетынан туһанар. Тэрилтэ бэйэтин көмүскэнэр ханнык да көрүҥэ суох.
Нэһилиэк олохтоохторо таһааттарбыт кинигэлэрэ
Ксенофонтов В.К. “Күөрэгэй”. 1996 с.
Прокопьев Н.И.” Идэтийии суолунан”.
“Олорон ааспыт олоҕум”. 1999 с.
“Бордоҥ” Ньурба улууһа. 2006 с.
Данилов Э. Ф.” Степан Васильевич Васильев” брошюра 2006 с.
“ М.В.Мегежегский к 110-летию с д.р.” 2008 с
“Степан Васильевич Васильев (1896-1943) (Документы, фотографии)” 2006 с.
“Степан Васильевич Васильев к 110 – летию со дня рождения”. 2006 с.брошюра.
“Степан Васильев государственный, общественно-политический и профсоюзный деятель “ 2011 с
“Анастасия Петровна Данилова- секретарь обкома, наставник молодежи.” 2002 с.
Тыаһытов В.А.”Ыччаты иитиигэ дьулуур. Тулуур оскуолата ”. 2014 с.
Анисимов Иван Саввич. Составители М.П. Евсеева 2010 с.
Мегежегская О.И.”Экология и мы” 2006 с.
В.В. Илларионов “Дьон киһитэ” 2007 с
Спортсмен,учуутал, тренер В.Н. Кузнецов.(Бордоҥ нэһилиэгин МТ уонна успуорт оскуолатын филиала.)
Иванова И.С. “Такырова А.В.” 2014 с, “Иванов Семен Федорович 11-Куччугуй Сэмэн ”.2012 с.
Антонова М.Н.”Уһулуччу талааннаах салайааччы”. 2008 с.
“Ньурба Маалыкайын хомоҕой тыллаах хоһоонньуттара”. 2014 с.
“Эдэркээн кэрэкэ кэмнэрбит”.
Дмитриев А.Д.”Күөх Ньурба төрүттэрэ” 2013.
Т.П.Иванова, Н.Н.Николаев.”Эҥээрдэк сыдьааннара”. 2013 с.
М.П.Евсеева, А.Е.Степанова.“Сүрэхпэр эн бааргын тапталлаах оскуолам.” 2015 с.
Степанова А.Е.”Саха саарына, киһи кэрэмэһэ.” 2015 с.
Евсеева М.П.”Улахан Бүөтүр”. 2016 с.
“Бордоҥ нэһилиэгин оһуордаах оһуохайдьыттара.” Брошюра 2016 с.
Соловьева В.Г. “Степан Васильев аатынан хаһаайыстыбаҕа техническай сайдыы” 2005 с, “Үлэһит дьонноох буоламмыт” 2010 с., “Үйэ чиэппэрэ сөҕүрээбэтэх төлөн” 2011 с. “Бардыалаахтан тарҕанан, Үөдэйгэ үүнэн” 2011 с., “Төрдү-ууһу өҥөйдөххө” 2014 с. “Иэйэр сүрэх ситэрбэтэх иэйиитэ.” 2016 с.
«Айар киин» норуот айымньытын дьиэтэ.
1937 сыллаахха ааҕар балаҕан (кулууп) тэриллибитэ. Сэрии кэнниттэн кулууп сэбиэдиссэйинэн Иванов Иван Васильевич (Ырык БаЬылай уола) улэлээбитэ. Кини кэнниттэн Тимофеев Константин Иннокентьевич улэлээбитэ. Онтон 1967 сыл саҥа кулууп дьиэтэ тутуллан үлэҕэ киирбитэ, сэбиэдиссэйинэн Кузнецова Вера Николаевна улэлээбитэ. Култуурунай-маассабай, сырдатар үлэни ыытаары, дьону түмэ тардаары сыаллаан-соруктаан тэрийбиттэр.
Урут көннөрү кулууп дьиэ диэн буолара, 1993 сылтан «Дьөһөгөй Айыы» култуура киинэ буолбута, ол кэннэ 2015 сыл атырдьах ыйын 5 кунуттэн «Айар киин» норуот айымньытын дьиэтэ буолбута.
«Айар киин» норуот айымньытын дьиэтэ 793,14 кв.м иэннээх, компьютернай техниканан, спец.оборудованиенан хааччыллыылаах.
Уопсайа 9 үлэһит баар, ол иһигэр 5 идэлээх.
Култуурунай-сырдатар үлэни ыытыы, нэһилиэнньэ сынньаланын тэрийии.
Тэриллиэиттэн салайааччылар ааттара-суоллара:
Иванов Иван Васильевич,
Тимофеев Константин Иннокентьевич (1928-1977) 60-с сылларга улэлээбит.
1966-1969 с.с.Кузнецова Вера Николаевна (1942 с.)
1969- 1973 Иванов Владимир Семенович (1938-1982 с.)
1973-1975 Николаева Любовь Афанасьевна (1953 с.)
1978-1980 с.с.Софронов Семен Иннокентьевич (1947-),
1979-1987 Егорова Любовь Николаевна (1952 с.)
1987-1995 Тыасытова Галина Гаврильевна (1949 с.)
1995-2012 с.с.Ефремов Тимофей Елисеевич (1952 с.)
2012 сылтан үлэлиир Харитонов Иван Семенович (1973 с.).
2014 сыл «Айымньылаах улэ сири симиир, киэргэтэр»Ньурба оройуонун нэЬилиэктэринэн ыытыллыбыт оройуоннай култуура эстафетатыгар 1 миэстэ, 2015 сыллаахха «Преданность традициям» номинация ылбыппыт.
Харитонов Иван Семенович- Саха Республикатын култууратын туйгуна.
«Айар киин» норуот айымньытын дьиэтэ нэһилиэккэ, улууска буолар тэрээһиннэргэ актыыбынайдык кыттар.
Тэрилтэбит көмпүүтэринэн толору хааччыллыылаах, интернекка, факсаҕа холбонон олоробут.
Пожарнай сигнализация тэрилтэбитигэр холбонон турар.
Степан Васильев аатынан кыраайы үөрэтэр түмэл.
Түмэл иэнэ 184 кв.м. ол таһыгар үлэлиир кэбиниэт уонна көрүдүөр 45 кв.м
2000 с. Маалыкай орто оскуолатын устуоруйатын уонна оскуоланы бүтэрбит оҕолор олохторун үөрэтии түмэлин быһыытынан дириэктэр Анисимов И.С. салалтатынан тэриллибит.
2001 с. оскуола түмэлин быһыытынан пааспардаммыта.
2003 с. Өрөспүүбүлүкэ хамыыһыйатынан Оскуола түмэлэ диэн статустаммыта.
2006 с. Кыраайы үөрэтэр Степан Васильев аатынан Бордоҥ нэһилиэгин түмэлэ диэн уларытан тэриллибитэ.
2006 с. Степан Васильев сиэн бырааттарын үбүлээһининэн саҥа дьиэ тутуллан үлэҕэ киирбит
.2008 с. иккис үлэһит миэстэтэ көрүллүбүт.
2013 с. техүлэһит миэстэтэ көрүллүбүт.
Түмэли тэрийэн үлэлэппитэ 2000-2015 с.с. Ушканова Любовь Николаевна (1950 с).
2008 с. Ушканова Валерия Афанасьевна (1973) 2013 с. Андреева Елена
2015 с. дириэктэринэн Спирдонова Наталья Прокопьевна (1976 с.) үлэлиир.
Түмэл уопсай буондата 1860 ол иһигэр билим – көмөлтө буондата 903. Түмэл экспонаттарын таһынан араас хайысханан тэрийэр-маассабай үлэни тиһигин быспакка үлэлиир.
Кэрэ эйгэтин оскуолата.
1974 с. тэриллибит.Үөрэтэр салаата бастаан үҥкүү, ырыа, фортепиано, баян уонна норуодунай инструменнарга этэ. Билигин ырыа, үҥкүү, уруһуй, фольклор салаалара уонна гитара, фортепиано кылаастара үлэлииллэр. Үөрэнэр болдьохторо уһаан биэрбит.
Билигин 14 үлэһит: үҥкүү-3, фольклор -2, ырыа-1, фортепиано-1, гитара – 1, уруһуй – 2, техүлэһит – 4. Оскуола 2 дьиэҕэ үлэлиир . Бастакы дьиэтэ 1992 с.тутуллубут 205 кв.м, иккис дьиэтэ эргэ оскуола дьиэтэ 564,9 кв.м.
Билигин 6 салааҕа 148 оҕо дьарыктанар. 4 ансаамбыл үлэлиир. “Сыккыс” ырыа, үҥкүү норуодунай ансамбыла, “Оҕо саас” үҥкүү ансаамбыла, “Сардаҥа” саһарҕалара” фольклор норуолунай ансаамбыла, “Дьиэрэй” фольклорнай ансаамбыл. Бу анссаамбылларга 186 оҕо дьарыктанар. Оскуола аһыллыаҕыттан 485 оҕо үөрэнэн бүтэрбит. Үөрэнэн бүтэрбит оҕолортон 65 оҕо култуура эйгэтин үлэһиттэрэ буолбуттар, олор истэригэр бааллар Еремеева Инга Иннокентьевна самодеятельнай композитор,СӨ култууратын туйгуна, культура уонна ускуустуба кэллиэһин фортепианаҕа уһуйааччыта. Кычкина Мария Ивановна – бастакы үрдүк муусука үөрэҕин ылбыт үөрэнээччибит, фортепиано кылааһын уһуйааччыта, Хатас оҕо ускуустубатын оскуолатын дириэктэрэ, Спиридонова Розалия Яковлевна СӨ култууратын туйгуна, “Туллукчаан” оҕо ырыаларын кинигэтин ааптара, “Күлүмчээн” оҕо ансаамбылын салйааччыта, Аммосов Айсиэн “Айыы сиэнэ” – саха эстрадатын тыйаатырын артыыһа, хомусчут.
Оскуолаҕа салйааччынан үлэлээбииттэрэ:
1974-1977 с.с. Семенов Анатолий Николаевич
1977-1980 с.с. Иванова Полина Николаева
1980-200һ с.с. Саввинова Любовь Ивановна (1952 с.)
2007-2016 с.с.Типянова Александра Тимофеевна (1970 с.)
2016 с. үлэлиир Потапов Афанасий Дмитриевич (1988 с.)
2016 с 14.11 “Сардаҥа” саһарҕалара” норуодунай ансамбыллар аатын ылбыттара.
“Сыккыс”, “Сардаҥа”, “Оҕо саас”, “Дьиэрэй” ансаамбыллар үлэлииллэр.
1. Судаарыстыбаттан наҕараадалаах, бочуоттаах ааттаах үлэһиттэрэ:
• Тихонова Марфа Николаевна - Саха Өрөспүүбүлүкэтин култууратын туйгуна, СӨ култууратын үтүөлээх үлэьитэ, «Саха Өрөспүүбүлүкэтин норуот айымньытын сайдыытыгар кылаатын иhин» Бочуоттаах бэлиэ, Арассыйыскай Федерация уопсай үөрэхтээһин үтүөлээх үлэһитэ, Бордоң нэһилиэгин бочуоттаах олохтооҕо, үлэ бэтэрээнэ.
• Васильева Мария Степановна - Саха Өрөспүүбүлүкэтин култууратын туйгуна, РФ култуура министиэристибэтин уонна арассыыйа култуура үлэһиттэрин профсойуустарын бочуотунай грамотата, «Саха Өрөспүүбүлүкэтин норуот айымньытын сайдыытыгар кылаатын иhин» Бочуоттаах бэлиэ, үлэ бэтэрээнэ.
• Иванова Туйаара Николаевна – Саха Өрөспүүбүлүкэтин култууратын туйгуна, Култуура уонна наука Петровскай акадиэмийэтин дипломана, Данилова А.П. аатынан бириэмийэ.
• Новгородова Таисия Мартыновна - Саха Өрөспүүбүлүкэтин култууратын туйгуна
Доруобуйа харыстабыла.
1926 с. Кукаакы нэһилиэгэр бастакы медпууну Сунтаартан төрүттээх Попов Николай Иванович үлэлэппит.
1934-1938 с.с. Сунтаар Кутанатыттан төрүттээх Попов Б.И. кэлэн үлэлээн сылдьыбыт. Ол кэнниттэн Шамаев, И.А.Илистяров, А.М.Широкова, Одегова диэн биэлсэрдэр үлэлээн аапыттар.
1948 с. алтынньы 7 к. 130 №-дээх Ньурба оройуонун доруобуйа харыстабылын салаатын бирикээһинэн Маалыкайга 5 куойкалаах учаастактааҕы балыыһа аһыллыбыт Семенов В.А. (Күүстээх Бааска) дьиэтигэр. Бастакы быраас Тюмень куорат кыыһа Григорьева Раиса Пантелеймоновна анаммыт уонна 1950 с. дылы үлэлээбит.
1950-1953 с.с. Гервазиева Людмила Александровна сэриигэ байыаннай хирурунан сылдьыбыт быраас үлэлээбит.
1954-1960 с.с. Кустова Евстолия Николаевна . Кини туруорсуутунан 1956 с. саҥа балыыһа дьиэтэ тутуллубут.Балыыһа 10 миэстэлээх буолбут.
1960-1962 с.с. Зверева Вера Сергеевна, Сергей Зверев-Кыыл Уолун кыыһа.
1962-1964 с.с.Петрова Лидия Афанасьевна.
1964-1966 с.с. Васильев Анастас Алексеевич
1966-1968 с.с. Еремеев Прокопий Федорович.
1969 с билиҥҥэ дылы Николаев Николай Наумович үлэлиир.
Балыыһаҕа аналлаах тутуулар хаһан тутуллубуттара.
1969 с. 107 кв.м. иэннээх амбулатория дьиэтэ
1973 с. төрүүрдьахталларга уонна оҕолору сытыаран эмтииргэ аналлаах балыыһаҕа самалык тутуу.
1978 с. Бэс Чагдаттан көһөрөн балыыһаҕа самалык дьиэ тутуллан балыыһа миэстэтэ 35 куойкаҕа тиийбитэ уонна ититэр ситим тутуллан үлэҕэ киирбит.
1984 с. молочнай куухуна тутуллубут.
1985 с. гараж
1988 с. стоматологическай кэбиниэт амбулатория дьиэтигэр сыһыары тутуллубут. Стоматолог быраас көрүллэн үлэлиир буолбут. Бастакы стоматологынан Андреева Ольга Владимировна үлэлээбитэ. Онтон Степанова Светлана Семеновна, Николаева Айталина Николавна, Птицын Роман Гаврильевич үлэлээн сылдьыбыттара. Билигин Егоров Макар Владимирович үлэлиир.
Бу тутуларга барытыгар сопхуос үбүнэн, дьонунан, тиэхиникэнэн көмөлөспүт.
1995 с. САПИ үбүгэр сылгы собуота икки этээстээх дьиэлээх балыыһа коплексын тутан биэрбитэ.
Балыыһаҕа клиническй лаборатория , физиотерапия, массаж, флюрорентген, стоматологическай кэбиниэт бааллара, молочнай куухуна үлэлиирэ. Кэлин үп суох диэн молочнай куухунаны уонна флюрокэбиниэти сабан кэбиспиттэрэ балыыһа миэстэтин сарбыйбыттара.
Билигин баар учаастактааҕы балыыһа 3 нэһилиэк Хатыы, Маалыкай, Малдьаҕар нэһилиэнньэтин көрөр-истэр.
Дьиэтэ:уота аппаратурата, оборудованията:
Балыыһа дьиэтэ 624, 9 кв.м.
Гараж 96,8 «
Куухуна 49.7 «
Прачка 28,6 «
Кетлер=тренажер кэплиэгэ 1 уст.
Көмпүүтэр 3 «
Төлөпүөн, тэлэбиисэр, интернет
Балыыһа миэстэтэ: 10 куойка, 3 оҕо куойката, 3 күнүскү стационар.
2016 с. сыллааҕы былаан.
Сытыахтаах киһи ахс. Куойка күн
Поликлиникаҕа көрүү былаана
Көрүүгэ Тиис кэбиниэтэ
Улахан дьоҥҥо 818 190
Профилактика 423 214
Суһал көмө 409 32
Профилактика 727 467
Суһал көмө 346 37
Үлэһит ахсаана:
Барыта 27 ол иһиттэн бырааһа 3, орто персонал 12, алын персонал 7, атын үлэһиттэр 5.
«Бордоҥ» кинигэ 299-308 стр, кылаабынай быраас Николаев Н.Н. иһитиннэриитэ.
Эмтиэкэ.
Маалыкай сэлиэнньэтигэр аан бастаан 1962 с. пуун быһыытынан ыал дьиэтигэр аһыллыбыт.
Онно 3 сыл фармацевт Евсеева Октябрина Григорьевна (1937 с.) үлэлээбит.
1965-1975с.с. фармацевт Андреева Алесандра Иннокентьевна амбулатория дьиэтигэр үлэлээбит.
1975-1978 с.с. Федорова Полина Антиповна (1953 с.) 99 №-дээх эмтиэкэни тэрийбит.
1989 с. Маалыкай эмтиэкэтэ Ньурбатааҕы 11 №-дээх эмтиэкэ салаата буолбут.
1978-1989 с.с. Павлова Римма Валентинновна (1953с).СӨ фармациятын туйгуна.
1989-1893 с.с. Иванова Александра Семеновна (1956 с.) Фармация бочуоттаах бэтэрээнэ.
1993-2009 с.с. Николаева Екатерина Николаевна (1966 с) «СӨ фармациятыгар үтүөлэрин иһин» бэлиэ.
2009 сылтан Егорова Мария Семеновна (1959 с.) СӨ фармациятын туйгуна.
Олох-дьаһах хаһаайыстыбата.
Ыһыллыы иннинэ туох баар нэүилиэк тэрилтэлэрин сопхуос көрөн олорбут. Онтон 1992 с.диэки дьаһалта тэриллибитин кэннэ социальнай тэрилтэлэри көрүү дьаһалтаҕа көспүт. Онон туспа салайааччы көрүллэр буолбут.
1992-1995 с.с. Петров Юрий Тимофеевич (1943 с.)
1993 с. Олох-дьаһах хаһаайыстыбата хозрасчетнай тэрилтэ буолбут.
1995-2002 с.с. Такыров Владимир Николаевич (1945 с.)
2003 с. Олох-дьаһах унитарнай тэрилтэтэ буолбутугар Ньурбатааҕы филиал Маалыкайдааҕы учаастага диэн ааттаммыт.
2001-2008 с.с. Васильев Олег Егорович (1960 с.)
2008 с. билиҥҥэ дылы Саввинов Григорий Фролович (1973 с.)
ОДьХ билигин 4 хочуоллаах. Оскуола, «Мичил», «Сардаҥа» оҕо тэрилтэлэрэ, балыыһа.
Оскуола хочуола сылытар тэрилтэлэрэ: оскуола, культура дьиэтэ, дьаһалта, бибилитиэкэ, кыамматтар 2 этээстээх дьиэлэрэ, кэрэ эйгэтин оскуолатын икки дьиэтэ, спортсаала, түмэл, сылгы собуотун маҕаһыына. 16 чааһынай ыал уонна 8 кыбартыыралаах олорор дьиэ. Тас турба уһуна 1612 п.м.
«Сардаҥа» ситимигэр почта холбонон турар.
Аварийнай дизелнэй э/с -3 уст.
Сибээс.
1934 с. төлөпүөн, араадьыйа линийэтэ аан бастаан тардыллыбыт.
Бастакы монтерунан Ньурбаттан Иванов Степан Романович үлэлээбит, онтон Наумов Николай Борисович.1
Сэрии иннигэр Николаев Николай Иннокентьевич ( Саҥыйах Ньукулай), Иванов Михаил Гаврильевич (Баатам уола) үлэлээн ааспыттар.
Сэрии сылларыгар Габышева Клавдия Степановна үлэлээбит.Почта кини ийэтин дьиэтигэр Габышева (Ксенофонтова ) Анна Васильевна дьиэтигэр үлэлээбит.
1950 с. почта Хонотов Василий Петрович дьиэтигэр көспүт. Онно МБ-30 батареянан үлэлиир төлөпүөн коммутатора, радиоузел баар эбит.
1960 с. почта дьиэтэ порт таһыгар тутуллубут.Биир өттүгэр ыал олорор тилэри дьиэлээх. Онно Диодоров Прокопий Варламович үлэлээбит. Ити сыл радиоузелга эмиэ дьиэ почта таһыгар тутуллубут. Ити дьиэҕэ бастакынан Марков Сокол Иванович үлэлээбит. Монтерунан Хаптасов Николай Николаевич, Иванов Иван Трофимович, Павлов Николай Николаевич, Иннокентьев Иннокентий Софронович, Рожин Иван Софронович, Казаков Николай Николаевич үлэлээбиттэр. Ити кэмнэргэ радиоузелга «Казахстан» приемник, ТУ-100 усилитель, РД ПК-30 Хатыыга, Малдьаҕарга ыытар ппараттар турбуттар. Араадьыйа узела 2006 с. муус устар ыйга дылы үлэлээбит, онтон салгынынан кэлэр буолбут
1963-1978 с.с. Саввинова Пелагея Семеновна почта начальнигынан үлэлээбит. Бастакы почтальон Андреева Агафья Николаевна.
1964 с. 3 үлэһит көрүллүбүт онно Иванова Татьяна Степановна телефонистканан киирэн баран начельниктыы сылдьыбыт . Кини манна 1980 с дылы үлэлээбит.
1967 с. почтальон Архипова Евдокия Николаевна. Онтон Тыасытова Александра Григорьевна, Алексеева Анастасия Ивановна, Малыкайцева Екатерина Николаевна үлэлээбиттэр.
1974 с. сопхуос саҥа дьиэни тутан биэрбит онно почтаны кытта саҥа улахан автоматическай станция үлэҕэ киирбит.
1977-1990 с.с. Иванова Любовь Ивановна почтальонтан саҕалаан начальник солбуйааччыта.
1972 с. Мопполова Евдокия Васильевана (1947с.) телефонистканан киирэн баран начальниктаабыт.
1982-1998 с.с. Федорова Любовь Афанасьевна (1959 с) телефонисткаттан саҕалаан баран кэлин начальник.
1991-2015 с.с. Григорьева Федора Петровна (1971 с.) начальник
2015 с Ушканова Ольга Николаевна (1961 с) начальник бастаан операторынан үлэлээбитэ
2001 с. Духова Розалия Семеновна (1966 с) почтольонунан үлэлиир.
1974 сылтан сибээскэ автоматическай «АТСК-50-200» станция үлэҕэ киириэҕиттэн туспа көспүт. Бу сылга 100 ыалга бастаан төлөпүөн киирбит.
1992 с. 300 нүөмэрдээх буолбут.
2005 с.ахсынньы 28 к. 500 нүөмэрдээх цифровой станция үлэҕэ киирбит. Урукку станция 35 кв. м турбут буоллаҕына бу станция баара суоҕа 12 кв.м турар.
2006 с. таксофон .
2007 с. интернет.
2013 с. кулун тутар 3 к. Билайн суотабай төлөпүөн.
2016 с сайын 10 ханааллах цифровой телевышка туруорулунна.
1972-2013 с.с. бастаан радиоузелга онтон АТС-ка Казаков Николай Николаевич - 1951 с. электромеханигынан үлэлээбит.
1987-2005 с.с. Лазарев Петр Егорович -1957 с. электромеханик
1999-2007 с.с. Иванов Аскалон Христофорович -1957 с.
2006 сылтан Чемпосов Алексей Николаевич-1973 с. 2014 с. соҕотоҕун үлэлиир.
Билигин нэһилиэккэ 410 туочукалаах цифровой станция үлэлиир.
АТС цифровой станция киириэҕиттэн Ростелеком АО буолбут.
Сибээс туһунан матырыйаалы ыллыбыт «Бордоҥ» кинигэттэн 361-363 стр. «Ньурба» хаһыат 2014 с. балаҕан ыйын 3 к. нүөмэрэ Львов А.А. ыстатыйата. Бу хаһыаты уонна сорох информацияны биэрдэ сибээс бэтэрээнэ Казаков Н.Н. уонна Духова Р.С.
Сбербанк
1974 с. дылы сбербанк агентскай сберкасса диэн почта иһинэн үлэлээбит.
Туох баар докумуону почта начальнига толорбут.
1974 с муус устартан Ньурбатааҕы сбербаан 5038/05 нүөмэрдээх Маалыкайдааҕы филиала диэн ааттанан туспа үлэһиттэммит
1974 с муус устар ыйтан Духова Изобелла Егоравна 1949 с Маалыкайга төрөөбүт үлэһитинэн киирэн 2000 сылга дылы үлэлээбит.
Ол саҕана 1500 килийиэн баар эбит.
2001 с тохсунньуттан 2009 муус устар Иванова Любовь Ивановна 19 с. Маалыкайга төрөөбүт улэһит буолбут.
2009 муус устартан Инокентьева Анна Николаевна үлэлиир.
« Бордоҥ» кредиттиир кээпэрэтиип
2007 с тохсунньу 17к. тэриллибитэ 210 пайщиктаах
.Салайааччылар:
2007-2014 с.с. Иванов Николай Дмитриевич.
2014 сылтан Иванов Иосиф Семенович (1954 с.)
Булҕаахтыр Никифорова Александра Григориева
2010 с пайщиктаах ахсаана 304 бэриллибит заем 286.үбэ 4900 т.с.
Пайщиктаахтар ылбыт кредиттэрин кыайан төлөөбөтөхтөрүнэн кэлин балаһыанньата мөлтөөн сылдьар.
Уматыгынан хааччыйар тэрилтэ
Сэбиэскэй былаас тохтообутун кэннэ кэтэх тиэхиника элбээбитэ. Уматыгынан хааччынар сыалтан дьаһалта «Саханефтигааһы» кытта дуогабардаһан 1992 с КАЗС-164 диэн заправочнай ыстаансыйаны туттарбыта.
1992-2006 сс. Нутчин Карл Алексеевич.
2006 с билиҥҥэ дылы Нутчин Владимир Карлович үлэлиир. Тэрилтэҕэ 4 үлэһит баар. КАЗС-164 2 тиэхиникэҕэ кутар колуонналаах, 200 куб уматык киирэр 2 систиэринэлээх, дьиэлээх, 1 көмпүүтэрдээх.
Баһаары утары үлэлиир сулаарыстыба этэрээтэ.
Ылбыт учаастага 2400 кв.м. Гараж 156 кв.м.
Үлэһитэ 9
Баһаарынай массыына Урал АЦ- 40, көмпүүтэр – 1, факса – 1, рация – 4, тэлэбиисэр – 1, суотабай төлөпүөн 9.
1984-1985 с.с. диэки сопхуос баһаарынай массыына атыыласпыт, ону бастаан Алексеев Иван Николаевич үлэлэппит.
1998 с. баһаарынай чаас тэриллибит.
2001-2004 с.с.тохтотулла сылдьыбыт.
2004 с. муус устар 1 к. иккиһин муниципальнай баһаарынай чаас тэриллибит. Онно салайааччыларынан үлэлээбиттэр:
1998-1999 с.с. Матвеев Владимир Дмитриевич (1964 с.)
1999-2000с.с.Слепцов Геннадий Андреевич (1957-2002)
2000-2001 с.с. Саввинов Алексей Алексеевич.(1959-2005)
2004-2009 с.с. Егоров Михаил Прокопьевич (1654 с.)
2009 с. билиҥҥэ дылы Кириллин Афанасий Евгеньевич (1983 с.) үлэлиир.
Эргиэн.
Өрөбүлүүссүйэ буолуор диэри нэһилиэнньэни чааһынай эргиэмсиктэр аһынан-таҥаһынан хааччыйбыттар. Сэбиэскэй былаас буолбутун кэннэ 1918 с. «Холбос» потребкооперация тэриллибит. Кини улуустарга уонна нэһилиэктэргэ бэйэтин салааларын тэрийэн дьону-сэргэни аһылыганан-таҥаһынан уонна араас олоххо туттуллар табаарынан хааччыйан олорбут. Нэһилиэктэргэ насполар 1936 сыллар диэки тэриллибиттэр.Маалыкайга уонна Маай диэки холкуостарга таһаҕаһы сайын уунан кунгаас диэн тыынан соһон таһаараллар эбит. Маалыкай киһитэ Егоров Борокуоппай диэн киһи, дьоҥҥо-сэргэҕэ биллэринэн Уһунаак Борокуоппай икки кунгаас тыыны сэтиилэнэн саннынан соһон 5-6 т таһаҕаһы 21 көстөөх сиргэ 5,6 хонугунан Ньурбаттан Маалыкайга Марха өрүс устун аҕалар эбит. Биир итиччэ ыраах сиргэ Эҥээрдэккэ эмиэ соһон тиэрдэр эбит.
Кэлин 50- с сыллартан баржа булунан баржанан, кыһын массыынан таһар буолбуттар.
Ыраах Маай түөлбэтигэр бэрэдэбиэһинэн 1953 - 1965 с. Төкүнүүкэп Дьөгүөр Дьөгүөрэбис ( 1901-1976) үлэлээбит.
Маалыкайга наспо бэрэссэдээтэллэринэн Васильев (Чуппур),Малышева Анна, Кузьмин Николай Данилович, Васильев Василий Степанович, Ивнов Дмитрий Николаевич, Васильев Иннокентий Васильевич 1, Васильев Семен Степанович, Иванов Семен Федорович 11 үлэлээн ааспыттар.
Иннокентьев Иван Егорович (1904-1986) Үлэ Кыһыл Знамята уордьаннаах.
Анисимов Иван Саввич 1(1920- 2006 )
Трофимов Николай Кириллович (1935 с.)
1967 с. сопхуос-рабкооп диэн тэриллибит.
1967-1970 с.с. Габышев Яков Степанович (1929-1970)
1973- 1978 с.с. Петров Семен Александрович 1 (1926-1998 )
1978-1989 с.с. Кириллин Петр Дмитриевич 1 (1930-2013)
1989-1992 с.с. Степанов Василий Федорович
1992-1993 с.с. Потапова Александра Семеновна (1952 с.)
1993-1994 с.с Алексеев Николай Григорьевич (1945-1998)
1995-2006 с.с.Иннокентьев Валентин Николаевич (1958 с)
2005 с. тэрилтэни кыччатан торговай куста диэн буолбут, үлэһит бөҕө аҕыйаабыт. Сорох эбийиэктэрэ сабыллан барбыттар.
2006-2008 с.с. Егоров Александр Христофорович
2008 с. маҕаһыын сэбидиссэйинэн Седалищева Евдокия Семеновна (1960 с.)
2016 с . сэтинньи ыйтан чааһынай маҕаһыын буолбут Николаева Светлана Михайловна
70-80 с. сылларга рабкооп сүрдээҕин кыаҕыра сылдьыбыта.
1972 с. диэки улахан типовой маҕаһыыны “Холбос” тутар биригээдэтэ туппута.
1980 с улахан хонтуора , 1979-1980 с.с. сибиинньэ хотоно тутуллан уонча сыл сибиинньэ иитэ сылдьыбыттар . Кур сибиинньэ ахсаана 78 буола сылдьыбыт.1981 с эргэ гаражка эбии тутуу.1982 сылаас ыскылаат, билигин гараж буолан турар. 1984 с.саҥа хочуол, онно холбоммуттара маҕаһыын, бэкээринэ, 1985 с. типовой 3 боксалаах гараж, 1986 с бу гараж хочуола, 1987 с. үлэһиттэргэ аналлаах 2 кыбартыыралаах олорор дьиэ. Бу тутуулары бэрэссэдээтэл Кириллин П.Д. үбүн булан бэйэтэ биригээдэ тэрийэн туттарбыта.
Билигин маҕаһыын 9 үлэһиттээх, бэкээринэ маҕаһыыны кытта биир дьиэҕэ баар. Бэкээринэ күҥҥэ 405 килиэби оҥорор.
Хочуол, 2 хаптаһын ыскылаат, гараж бааллар
2015 с. маҕаһыын бэйэ атыылаһыытыгар уларытыллыбыта, карточканан төлөбүр, көрөр видеокамера киллэриллибитэ.
Маалыкайдааҕы сопхуос рабкоопка өр биэкэринэн үлэлээбит Кычкина Тереза Николаевна (1942-2010) 1986 с. Үлэ Албан Аата 111-с истиэпэннээх уордьанынан наҕараадаламмыт.
“Бордоҥ” кинигэттэн, М.П.Евсеева “Улахан Бүөтүр ” диэн кинигэттэн уонна Стеепан Васильев аатынан түмэл фондатыттан ылылынна.
Маны таһынан бэйэ дьыалатын тэринэн, маҕаһыын аһан үлэлэтэллэр. Бары нэһилиэнньэҕэ бородуукта атыылыыллар.
“Мария” Жарханскай Иван Ефремович.
“Тойон уйата” Ефремов Тимофей Михайлович
“Уйгу” Семянов Леонид Владимирович
Ньурба оройуонун электрическэй ситимин Маалыкайдааҕы пууна.
Бүлүү ГЭ-һин уота кэлбитигэр 1977 с. Маалыкайга 35/10 квт кыамталаах подстанция тутуллубута. Урукку сопхуос дизельнэй станциятын дьиэтин подстанция таһыгар аҕалбыттара. Манна үлэлээбиттэрэ:
1977-1990 с.с. Моякунов Валентин Константинович
1977- 1995 с.с. Иннокентьев Иннокентий Софронович (1942)
1990-2006 с.с. Петров Юрий Николаевич (1958 с.)
2006 Иванов Герман Иванович (1977 с.)
1998 с. Матвеев Краснослав Дмитриевич (1971 с.)
Гидрометео сулууспа.
1936 с. тэриллибит. Федерация тэрилтэтэ. Докумуоҥҥа киирэр аата: Федеративное государственное управление по мониторингу окружающей среды и гидрологии. Тэрилтэҕэ 3 репер, Марха биэрэгэр 31 сыбаайа, тыал түргэнин , сөҥүүлэри кэмниир, салгын төмпөрөтүүрэтин кэмниир, Марха өрүс уутун таһымын кэмниир тэриллэр бааллар .Марха өрүс уутун биохимическай, радиометрическай анаалыстарга анаан уу пробата ылыллан кииҥҥэ ыытыллар.
2016 с. Марха өрүс уутун таһымын кэмниир спутниковай уу прибора, күн батареята ,
аккумулятор туруоруллубут.
1983-1999 с.с. Львов Федор Антонович (1953-2016)
1999- 2002 с.с. Платонов Кирилл Гаврильевич (1963)
2002-2004 с.с. Егоров Михаил Прокопьевич (1954)
2004 сылтан Васильев Николай Николаевич (1966) үлэлиир.
Накыыҥҥа халыыс хостооһунугар нэһилиэк дьоно кыттааһына.
1994 с кулун тутар 29 к. Накыыҥҥа халыыстаах туруупка көстүбүтэ, ону Ботуобуйа туруупката диэн ааттаабыттара.
1996 с. сааһыары көстөбүт туруупканы Ньурба туруупката диэбиттэр.
1999 с. кулун тутар 31 к. көстүбүт туруупканы Марха туруупката диэбиттэр.
1996 с. ахсынньы 20 к. Саха Өрөспүүбүлүкэтин бирисидиэнэ М.Е.Николаев ыйааҕынан улуус кыттыылаах Ньурбаҕа регистрацияламмыт АЛРОСА-НЬУРБА акционернай уопсастыба тэриллибит.
1999 с. атырдьах ыйын 12 к. Накыыҥҥа бастакы экспрементальнай –модульнай баабырыка үлэҕэ киирбит.
2003 с. халыыһы сууйар 16 №-дээх баабырыка үлэтин саҕалаабыт. Бу баараҕай тутуу үрдүгэ 9 этээстээх дьиэ саҕа, кэтитэ 90-тан, уһуна 100 тахса м. Манна биир бириэмэҕэ 800 тахса киһи олорор бары өттүнэн хааччыллыбыт баахтабай бөһүөлэк тутуллубута.
Накыын халыыһын хостооһунугар нэһилиэк дьоно аан бастааҥҥыттан үлэлэспиттэрэ.
Бастаан ойуур солооһунугар сылдьыбыттар.2000 с. И.М.Егоров Маалыкайтан биригээдэ тэрийэн Накыыҥҥа таһаарбыт. Биригээдэ салайааччытынан сопхуоска тутууга үлэлээбит Ушканов Владимир Афанасьевич анаммыт. Бу биригээдэ элбэх олорор дьиэлэри, ыскылааттары, 16 №-дээх баабырыка тутуутугар, онтон да атын үлэлэргэ үлэлээбиттэрэ. Биригээдэ бастаан 10 киһилээх тахсыбыт, кэлин атын да нэһилиэктэр дьоннорун холбонон 25 буолан үлэлээбиттэр. 2007 с. дылы Маалыкайтан 80 киһи үлэлээбит. Манна мэхэнизээтэрдэр эмиэ үлэлээбиттэрэ, үлэлии сылдьаллар. Билигин суоппардар Данилов А.М., Гуляев В.Г.,Яковлев Д.М. улахан массыыналарга, тырахтарыыс Соловьев Г.С.өрөмүннүүр мастарыскыайга үлэлииллэр. Улахан бульдозерга Ушканов Ф.А. үлэлээн сылдьыбыта. Билигин 31 киһи Накыыҥҥа үлэлии сылдьаллар. Сопхуоска, сылгы собуотугар прорабынан үлэлээбит Николаев Иван Петрович бастакы мас остулубуой бырайыагын оҥорбута, ону Маалыкай уолаттара туппуттара.
“Ньурбалар Накыыҥҥа алмаас объектарын тутуутугар” диэн кинигэттэн.
Урут үлэлээн ааспыт тэрилтэлэр.
Улахан партийнай тэрилтэ Степан Васильев аатынан холкуос тэриллибитин кэннэ тэриллибит быһыылаах. Холкуоска босхоломмут партком сэкиритээрэ көрүллүбүт быһыылаах.
Онно сэкиритээрдэринэн үлэлээбиттэр.
1960-1962 с.с.Данилов Эдуард Федорович (1933 с.)
1962-1965 с.с. Габышев Яков Степанович (1929-1970)
1965-1967 с.с.Степанов Прокопий Николавич
1967-1968 с.с. Кириллин Петр Дмитриевич 1 (1930-2013)
1968-1970 с.с. Федоров Афанасий Григорьевич (1935 )
1979-1984 с.с. Гуляев Георгий Алексеевич (1937-2006)
1984-1987 с.с. Соловьева Вера Григорьевна (1942)
1989-1990 с.с. Дмитриев Роман Гаврильевич (1954)
1990-1991 с.с. Егоров Михаил Прокопьевич (1954 с)
Комсомольскай тэрилтэ.
Комсомольскай ячейка 1927 с. тэриллибит. Габышев Николай Степанович тэрийбит. Бастакы кмсомолецтарынан буолбуттар: Василий Гуляев, Павел Данилов, Николай Иванов, Семен Иванов, Николай Долбосов, Люба Иванова, Афанасий Мопполов, Прокопий Иванов. “Бордоҥ” кинигэ 97 стр. Сопхуос 1967 с тэриллибитин кэннэ 5 нэһилиэк комсомолецтарын салайарга сопхуоска босхоломмут комсомол кэмитиэтин сэкиритээрэ баар буолбут.
Босхоломмут сэкиритээрдэринэн үлэлээбиттэр:
1959-1962 с.с.Иванова-Золотарева Ирина Николаевна (1941 с)
1962-1963 с.с.Прокопьева Анастасия Семеновна 1936
1963-1965 с.с.Ксенофонтов Василий Кириллович (1931 с.)
1965-1966 с.с.Софронова Елена Гаврильевна (1940 с.)
1966-1971с.с. Осипов Никита Григорьевич
1971-1973 с.с. Саввинов Прокопий Константинович (1941 с.)
1973-1974 с.с. Иванов Петр Тимофеевич (1947 с.)
1974-1976 с.с. Можукова –Степанова Антонина Прокопьевна (1950 с.)
1976-1977 с.с. Кириллина-Евсеева Мария Петровна (1956 с.)
1977-1979 с.с. Данилова-Усова Христина Прокопьевна (1952 с.)
1979-1982 с.с. Николаева Люция Анатольевна (1956 с.)
1982 с. Данилова Светлана Егоровна ( 1956 с.)
1982-1983 с.с.Данилова Наталия Иванована (1957 с.)
1983-1984 с.с. Ксенофонтов Анатолий Васильевич (1959-2013)
1985-1986 с.с. Петрова Наталия Семеновна (1965 с.)
1986-1988 с.с. Аммосова Алевтина Ивановна (1966 с.)
1988-1989 с.с Евсеев Василий Иванович (1963 с.)
Сопхуос буолбутун кэннэ улахан идэлээх сойуус тэриллибит ол аата 1967 с.
Онно раючком онтон профком бэрэссэдээтэллэринэн үлээбиттэр:
1967 с. Окоемов Николай Николаевич
Кириллин Егор Васильевич (1921-1977)
1978-1979 с.с.Саввинов Василий Павлович (1938-2006)
1979-1981 с.с.Ефремов Илья Гаврильевич (1923)
1981-1983 с.с. Тимофеев Николай Сергеевич (1941)
1983-1984 с.с.Соловьева Вера Григорьевна (1942)
1985-1986 с.с.Ким Владимир Романович (1940-2011)
1986-1989 с.с.Тихонов Василий Гаврильевич (1952)
1989-1998 с.с. Иванов Николай Иванович (1951-2009)
Маалыкай бөһүөлэктээҕи милиция салаата.
1974 с Егоров Александр Иванович участковайынан анаммыт. 1976-1988 с.с. кытайдары сыылкаҕа аҕала сылдьыбыттара. Ол онно милиция салаата 1976-1988 с аһылла сылдьыбыта. Милиция салаатын салйааччыларынан үлэлээн сылдьыбыттара.
Новиков –участковай
Федоров Валентин Иванович
Егоров Валерий Александрович
Бөһүөлэктээҕи милиция салаата аһыллыбытыгар начальниктарынан үлэлээбиттэр:
Алексеев Юрий Афанасьевич
Афанасьев Николай Николаевич . Билигин участковайынан
1998 сылтан Саввинов Василий Васильевич (1963) үлэлии сылдьар.
Уопсастыба туһатыгар үлэлиир тэрилтэлэр.
1. “Иэйиэхсит” эбээлэр түмсүүлэрэ.
1995 с тэриллибит. Бастакы салайааччы Кузнецова Вера Николаевна (1942 с.) Кини 2002 с дылы үлэлээбит.
2002-2009 с.с. Семенова Анастасия Николаевна
2009 с билиҥҥэ дылы Егорова Елизавета Петровна (1953 с.)
Эбээлэргэ кэлин 4 эһээ кыттыспыт. Түмсүү билигин 35 чилиэннээх. Түмсүү нэһилиэккэ буолар араас дьаһалларга барытыгар кыттар. Кулууп , дьаһалта ыытар үлэлэригэр кыттан иһэр. Эбээлэр, эһээлэр ырыаҕа, үҥкүүгэ эрэр кыттыбакка субуотунньуктарга үлэлииллэр, кыһалҕалаах дьоҥҥо үбүнэн көмөлөһөллөр, ыччаттары иискэ, сиэлинэн, оҕуруонан, түүлээҕинэн иистэнэргэ көмөлөһөллөр, ооскуола оҕолоругар араас тиэмэҕэ кылаас чаастарын ыыталлар. Бэйэлэрин эт-хаан өттүнэн эрчийэллэр.
2. “Ситим” эдэр ыччат түмсүүтэ.
1993 сыллаахха тэриллибитэ лидердарынан улэлээбиттэрэ:
1993-1999с Махатыров Афанасий Спиридонович (1972с.)
1999-2003 Кириллина Марианна Петровна (1978с.)
2006-2007 Моисеев Владимир Геннадиевич (1982с.)
2007-2008 Иванов Денис Сергеевич. (1987с.)
2008-2009 Семянов Леонид Валентинович. (1973с.)
2009-2012 Степанов Прокопий Юрьевич. (1983с.)
2012-2013 Торохов Анатолий Васильевич. (1978с.)
2013-2014 Махатырова Мария Владимировна. (1992с.)
2014-2015 Аржакова Галина Ивановна. (1985с.)
2015-2016 Николаев Василий Степанович. (1984с.)
2016 сылтан Ушканов Артем Афанасьевич. (1994с.)
« Ситим» эдэр ыччат тумсуутун хайысхата, сыала, былаана.
1. Ыччат сынньалаҥын тэрийии.
2. Ыччаты спортка, чэгиэн-чэбдик олоххо тардыы.
3. Кэрэ эйгэтигэр уһуйуу.
4. 2014 с. Уопсастыба сүбэтэ. 9 киһилээх. Торохов Трофим Васильевич
5. 2015 с. Сокуоннай регистрациялаах «Маалыкай» социальнай эйгэни сайыннарыыга олохтоох уопсастыбаннай тэрилтэ 6 киһилээх, салайааччы Степанов Юрий Прокопьевич.
6. Дьахтар кэмитиэтэ 11 киһилээх Кириллина Розалия Афанасьевна.
7. 2004 с. Бэтэрээннэр сэбиэттэрэ Ефремов Тимофей Елисеевич.
8. 2016 с.Иһитиннэрэр киин 16 киһилээх Соловьева Вера Григорьевна.
9. 2015 с.Кэскиллээх ыал 8 киһилээх Максимова Мирослава Николаевна<|endoftext|>
Степан Васильев аатынан сопхуос, сылгы собуота
Степан Васильев аатынан сылгы собуотун салалтата холкуос саҕаттан бу нэһилиэккэ олохтоммута. Ол иһин кини үлэтэ хайдах сайдан иһэрэ нэһилиэк олоҕун кытта ыкса ситимнээх, туох баар улахан тутуулар манна бааллар.
Сылгы собуотун историята холкуостартан саҕаланар.Бордоҥ нэһилиэгэ урут 2 нэһилиэктэн турара: Бордоҥ уонна Кукаакы. Кукаакы нэһилиэгэ 5 холкуостааҕа.
Максимов аатынан, кэлин «Кыайыы» диэн ааттаммыт – 1929 с.
«Чуучукаан» 1935 с.
«Чкалов» 1934 с.
«Өктөөбүр» 1935 с.
« Кыраһа» 1935 с.
Бордоҥ нэһилиэгэ 8 холкуостаах
«Улазан күөл» 1931 с.
«Чолбон» 1931 с.
«Рабочай» 1935 с.
«Чолбон» , «Рабочай» холбоһон 1941 с. «Коллектив» диэн буолбуттар.
«Сиэрпэ уонна өтүйэ» 1931 с.
«Маай» 1935 с.
«Улгукта» 1935 с.
«Инники этэрээт» 1932 с.
1954 с. бу холкуостар холбоһон «Инники этэрээт» диэн холкуос буолбуттар. Арай «Чкалов» холкуос Мохолу түбэтигэр буолан чугастыы Малдьаҕар нэһилиэгэр барбыттар. «Инники этэрээти» бастаан Васильев Иннокентий Васильевич 11, онтон Васильев Иннокентий Васильевич 1- Дьаҕаһын салайбыттар. Иккиэн Степан Васильевич Васильев бииргэ төрөөбүт биилэрэ.
1959 с Дьокуускайдааҕы госуниверситет учууталынан үлэлии сылдьар мантан төрүттээх Прокопьев Николай Иванович кэлэн Бордоҥ, Малдьаҕар, Мэҥэдьэк нэһилиэктэрин холбоон «Степан Васильев» холкуоһу тэрийбит.
Малдьаҕар нэһилиэгэр «Чкалов» , «Ленин», «Горькай» , «Үүнүү күүһэ», «Коммунар», «Коминтерн» холкуостар холбоһон 1951 с. «Ленин» холкуос буолбуттар.
Мэҥэдьэк нэһилиэгэр «Мэҥэдьэк», «Хатыы», «Таала» холкуостар холбоһон 1950 с. «Хатыы» холкуос буолбуттар.
Н.И.Прокопьев бу «Инники этэрээт», «Ленин», «Хатыы» холкуостары холбообут.Кинини бэрэссэдээтэлинэн талаллар.
1959 с. тэриллибит холкуоска сыһыарыллыбыт сирэ:
Бааһына 845 га, оһорбо 706 га, ходуһа 5255 га, мэччирэҥ 7774 барыта 14580 гектар
Сүөһүтэ:
Сүөһү 3996 о.и. ынаҕа 1191, биир ынахтан 756 киилэ үүт ыаммыт , үүт баалабай ыама 8319 ц, ынах этин оҥоруу 4960 ц.
Сылгыта 1985 о.и. биэтэ 583, кулун дьыалабыай тахсыыта 49 бырыһыан.
1967 с. «Калинин», «Степан Васильев» холхозтар холбоһон «Степан Васильев» сопхуоһу тэрийэр уонна дириэктэринэн ананар Прокопьев Н.И.
Сопхуос 5 учаастактаах буолар Чуукаар, Өҥөлдьө эбиллэн. Сопхуос сирэ: бааһына 1760, ходуһа 11226, мэччирэҥ 12318, барыта 25304 гектар.
Ынах сүөһү ахсаана 5724, о.и. ынаҕа 2012, 1 ынахтан үүт ыаммыт 1402 кг, баалабай ыам 15671, ынах этэ 7135 ц.
Сылгы ахсаана 3568 о.и. биэтэ 1816, кулун дьыалабыай тахсыыта 66, 2 бырыһыан, сылгы этэ 2487 ц.
1963 с. Прокопьев Н.И. сопхуос базатыгар сылгы боруодатын тупсарар соруктанан племстанция тэрийэр. Бастакы салайааччынан Попов Егор Ефимович ананар. Сылгыга бонитировка ыытан үчүгэй төрүттээх сылгылары талан, хаан атастаһыытын ыытан сылгы хаачыстыбатын тупсаран саҥа боруода таһаарарга өр кэмҥэ утумнаах үлэ ыытыллар. Сылгыны көрүү-аһатыы үлэтэ тупсарыллар. Сылгы төрдүн көрдөрөр элбэх докумуон оҥоһуллар.
1973 с. Прокопьев Н.И. пиэнсийэҕэ тахсар дириэктэринэн эмиэ олохтоох киһи Евсеев Иван Васильеавич ананар.
1979 с. Өҥөлдьөлөөх Чуукаар арахсан «Чуукаар » сопхуос буолаллар. «Степан Васильев» сопхуос 3 учаастактаах хаалар: Хатыы, Маалыкай, Малдьаҕар.
Сирэ: бааһыната 196, ходуһата 12050, мэччирэҥэ 9307, барыта 21553 гектар.
Сүөһүтүн ахсаана 4486, ынаҕа 1718, биир ынахтан үүтү ылбыт 1254 кг, баалабай ыам 11329 ц. ынах этэ 4047 ц.
Сылгыта 2221, биэтэ 1123, кулун дьыалабыай тахсыыта 47 бырыһыан, сылгы этэ 844 ц.
1989 с. Евсеев И.В. пиэнсийэҕэ барар, дириэктэринэн оробуочайдар Антонов Нестер Климовиһы талаллар.
1991 с. Антонов Н.К. сопхуоһу сылгы собуотугар уларытан тэрийэр.
Сирэ: бааһына 391 , ходуһа 7751, мэччирэҥ 2713 барыта 10855 гектар.
Бу дьыл сүөһү ахсаана:
Барыта 4019, ынаҕа 1238, биир ынахтан үүт ылыы 1293 кг, баалабай ыам 16905 ц, ынах этэ 2809 ц.
Сылгы ахсаана барыта 3105, биэтэ 1447, кулун дьыалабыай тахсыыта 60 бырыһыан, сылгы этэ 1106 ц.
Хаһаайыстыбаны салайбыт дириэктэрдэр.
Прокопьев Николай Иванович (15.04.1918с.- 23.09.1995 с.)
1959-1967 с.с. Степан Васильев аатынан холкуос бэрэссэдээтэлэ.
1967—1973 с.с. Степан Васильев аатынан сопхуос дириэктэрэ.
1980-1989 с.с. Степан Васильев аатынан сопхуос юриһа.
Наҕараадалара:
«Аҕа дойдуну көмүскүүр Улуу сэриигэ 1941-1945 сс. Килбиэннээх үлэтин иһин» мэтээл.
«За трудовое отличие» мэтээл 06.12.1956 с.
Почетная грамота Минпросвещения РСФСР – 27.12.1961 с.
Знак «Отличник соцсоревнования сельского хозяйства РСФСР» 08.04.1965 с.
Ленин уордьана 22.03.1966 с.
Саха АССР Үрдүкү Сэбиэтин Бочуотунай Грамотата 16.04.1968 с.
«В.И.Ленин төрөөбүтэ 100 сылын бэлиэтээн килбиэннээх үлэтин иһин» 16.04.1970 с.
Үлэ Кыһыл Знамята уордьан 1971 с.
«Кыайыы 30 сыла» мэтээл 25.04.1975 с.
«Үлэ бэтэрээнэ» мэтээл. 31.05.1979 с.
Саха АССР Ленинскэйдээҕи быыбардыыр уокуруктан сэттис ыҥырыылаах ССРС Үрдүкү Сэбиэтин дьокутаата 1966 с.
«Кыайыы 50 сыла» мэтээл 1995 с.
Таһааттарбыт кинигэлэрэ: «Уроки литературного чтения» диэн методикаҕа аналлаах пособие .
«Идэтийии суолунан» 1966 с.
«Олорон ааспыт олоҕум» 1999 с.
Евсеев Иван Васильевич (28.04.1934-16.03.2012 сс.)
1959 с. Свердловскайдааҕы тыа хаһаайыстыбатын үнстүтүүтүн бүтэрбит, ветериарнай быраас.
1667 с. кэтэхтэн СГУ-ну бүтэрбит, зоотехник.
1964-1967 сс. Степан Васильев аатынан холкуоска солбуйааччы бэрэссэдээтэл, кылаабынай зоотехник.
1967-1970 с.с. Степан Васильев аатынан сопхуос кылаабынай эоотехнига, дириэктэри солбуйааччы.
1973-1989 сс. Степан Васильев аатынан сопхуос дириэктэрэ.
1989 с. пиэнсийэҕэ тахсан баран сылгы собуотугар диспетчер.
Наҕараадалара:
Саха АССР үтүөлээх ветвраһа
Саха АССР тыатын хаһаайыстыбатын министиэристибэтин бочуоттаах үлэһитэ
Ньурба улууһун бочуоттаах олохтооҕо.
Антонов Нестер Климович (15.08.1937-02.03.2001 сс.)
1967 с. СГУ-ну бүтэрбит
1967 с. Степан Васильев аатынан сопхуос ыстаарсай прораба.
1989-2001 сс. Степан Васильев аатынан сопхуос онтон сылгы собуотун дириэктэрэ.
Наҕараадалара:
РСФСР үөрэҕириитин туйгуна.
1993 с. Саха өрөспүүбүлүкэтин норуотун хаһаайыстыбатын үтүөлээх үлэһитэ.
2001-2003 с.с. Григорьев Моисей Семенович (1955-2016)
2003-2006 с.с. Дмитриев Сергей Гаврильевич
2006-2007 с.с.Степанов Николай Прокопьевич
2007-2009 с.с.Васильев Юрий Николаевич (1963)
2009-2010 с.с. Иванов Николай Васильевич (1978)
2010-2014 с.с. Иванов Егор Егорович
2014 сылтан Казаков Иннокентий Александрович (1983) үлэлии сылдьар.
Хаһаайыстыба үлэтигэр үрдүк көрдөрүүлэри ситиспит үлэһиттэр.
Егоров Афанасий Гаврильевич 1934-2002
1959-1969 с.с. сылгыһыт, 1963-1967 с.с. Саха АССР ҮС дьокутаата, 1966 с. «Бочуот знага» уордьан.
Михайлов Николай Евтропьевич 1933-2002
1962-1981 с.с. сылгыһыт, 1963 с. Саха АССР ҮС Бочуотунай Грамотата., 1964 с. Саха АССР үтүөлээх сылгыһыта,1964 с. НХСБ боруонса мэтээлэ.
Петров Семен Александрович 1930-1994
1958-1970 с.с. сылгыһыт 1964 с. Саха АССР ҮС Бочуотунай Грамотата, НХСБ кыһыл көмүс мэтээлэ, 1966 с. Үлэ Кыһыл Знамята уордьан.
Кириллин Афанасий Васильевич 1929 с.
1960-1970 с.с. сылгыһыт.1970 с.»Бочуот Знага » уордьан, 1993 с «Үлэҕэ килбиэнин иһин» мэтээл.
Платонов Петр Васильевич 1922-1998
1966 с. Саха АССР үтүөлээх сылгыһыта.
Афанасьев Семен Николаевич 1934-1978
1950-1978 с.с. сылгыһыт. Саха АССР ҮС Бочуотунай Грамотата, 1964 с. соцкуоталаһыы кыайыылааҕа.
Николаев Александр Анатольевич 1966 с
1998 с. СӨ тыатын хаһаайыстыбатын үтүөлээх үлэһитэ.
Аржаков Семен Иннокентьевич 1932-1991
Сүөһү иитиитигэр үлэлээбит.1969 с. Саха АССР ҮС Бочуотунай Грамотата. 1977 с. «Бочуот знага» уордьан, НХСБ мэтээллэрэ: 1975 с. боруонса, 1977 үрүҥ көмүс, 1978 с. кыһыл көмүс.
Ефимова Мария Дмитриевна 1938 с.
Ыанньыксыт, ньирэй көрөөччү. НХСБ мэтээллэрэ: 1975 с. боруонса, 1977 үрүҥ көмүс, 1973 с. соцкуоталаһыы кыайыылааҕа.
Махатырова Александра Ивановна 1931-2015
Ыанньыксыт. 1968 с. Саха АССР үтүөлээх ыанньыксыта. «Отличник соцсоревнлвания сельского хозяйства» диэн бэлиэ.
Павлов Иван Николаевич 1927-1999
Ыччат сүөһүнү көрөөччү. 1958 с. НХСБ кыһыл көмүс мэтээл
«Аҕа дойдуну көмүскүүр Улуу сэриигэ 1941-1945 с.с. килбиэннээх үлэтин иһин » мэтээл.
Александрова Александра Николаевна 1935-2007
Ньирэй көрөөччү. 1975 с. НХСБ боруонса мэтээлэ.
Такыров Иван Васильевич 1930-2013
Үүт биригээдэтин биригэдьиирэ. «Аҕа дойдуну көмүскүүр Улуу сэриигэ 1941-1945 с.с. килбиэннээх үлэтин иһин », 1973 с. «Үлэҕэ килбиэнин иһин » мэтээллэр, « Соцкуоталаһыы кыайыылааҕа» икки бэлиэтэ, «Отличник соцсоревнования » бэлиэ.
Егоров Анатолий Иванович 1935-2004
Суоппар. Улуус, сопхуос чөмпүйүөн суоппара. 1986 с. «Үлэҕэ килбиэнин иһин» мэтээл.
Иннокентьев Спиридон Иннокентьевич 1883 – 1959
Никифорова Клавдия Иннокентьевна 1940-2001
«Үлэ Кыһыл Знамята» уордьан -197
Сопхуоска техническай сайдыы.
Бастакы техникалар кэлиилэрэ уонна кимнээх үлэлэппиттэрэ.
1954 с. ыам ыйын 1 к. ЗИС-5 мас кэбиинэлээх массыына, Титов Серафим Николаевич.
1955 с. маһынан оттуллан уот биэрэр локомобиль Петров Лука Васильевич.
Бастакы монтердар Андреев Константин Николаевич, Тимофеев Никита Никитич.
1958 с. бурдук быһар комбайн Можуков Николай Семенович.
1958 с. ууга сылдьар самоходнай баржа Титов Серафим Николаевич.
1959 с. дизельнэй электростанция Титов Серафим Николаевич.
1977 с.ахсынньы 17 к. Бүлүү ГЭС уота.
1980 с. К-700 тыраахтыр Хахыров Владимир Степанович.
1985 с Т-150 Федоров Александр Владимирович.
1985 с КПКУ-70 сиилэс хаамбаайына Федоров Александр Владимирович.
1991 с. К-701 – погрузчик Никонов Павел Денисович
1991 с. «Енисей» хамбаайын Никифоров Василий Семенович.
1996 с. көмпүүтэр Тортоусова Санда Васильевна.
1995 с. сылгы собуотугар 3 нэһилиэгинэн 85 тыраахтыр, 56 массыына баар буола сылдьыбыт.
Сорох чыпчаал көрдөрүүлэр.
Үс учаастак үрдүнэн чыпчаал көрдөрүүлэр.
1980 с. сүөһү ахсаана 4490.
1985 с. ньирэй дьыалабыай тахсыыта 85,9 быр.
1988 с. биир ынахтан үүт ыаммыт 1434 кг.
Биир ынахтан 2000 кг үүтү аан бастакынан Саввинова Елена ыабыт 60-ус сылларга.
Кэлин Никифорова Клавдия Иннокентьевна, Степанова Татьяна Николаевна ыабыттара,
Ефимова Мария Дмитриевна 1985 с. 2294 кг үүтү ыабыт.
1986 с. Мария Дмитриевна салайар «Алар » пиэрмэтэ кэллэктиибинэн 2247 кг үүтү ыабыттара.
1987 с. биир ынахтан Тимофеева Нина Константиновна 4034 кг үүтү ыабыт
1969 с. субай сүөһү сайын эбиллиитэ 100 кг. Пахомов Григорий Васильевич.
Ыччат сүөһүнү төлөһүтүүгэ Ефимова Мария Дмитриевна, Александрова Александра Николаевна Яковлева Анастасия Петровна өр уонна үрдүк таһаарыылаахтык үлэлээбиттэрэ.
1992 с. туттарыллар сүөһү орто ыйааһына 305 кг тэҥнэспит.
Сылгы иитиитигэр:
1965 с. холкуос үрдүнэн кулун дьыалабыа тахсыыта 82 быр.
1985 с.Сылгы этин оҥоруу 1789 ц.
1970 с. Кириллин Афанасий Васильевич звенота кур сылгыны 99,5 быр. Ииппит.
1965 с. Кириллин Афанасий Васильевич звенота кулун дьыалабыай тахсыытын 99,5 быр. тиэрдибит, 184 биэттэн 170 кулуну ылбыттар.
Хонуу үлэтигэр:
1984 с. Маалыкай учаастагар 4231 т от оттоммут.
1976 с. Кириллин Александр Семенович ДТ-75 тыраахтырынан 3032 э/га.
1977 с. Васильев Пантелеймон Григорьевич МТЗ-52 рыраахтырынан 1711 э/га
1976 с. Егоров Анатолий Иванович ЗИЛ-130 массыынан 190477 т/км.
1980 с. Саввинов Илья Семенович 118529 т/км.
1981 с. Иванов Григорий Федорович АВВ-3,5 уу баһар массыынан 61745 т/км оҥорбуттар.
Ордук элбэх түүлээх бултаммыт:
1989 с. солоҥдо 75
1986 с. Баланов А.М. 75 кииһи биир сыл бултаабыт.
Булт.
Булт саха норуотун төрүт дьарыга. Бурдук да ыһыллар буолбутун кэннэ, сүөһү, сылгы ииттэр саха дьоно сорох аһылыктарын, таҥастарын ойууртан, ууттан бултаан айахтарын ииттэллэрэ. Сэрии сут саҕана аарыма булчуттар Иванов Г, Иванов Т, Былгаев И. дьоннорун-сэргэлэрин бултаан абырыыллара үһү. Хаһаайыстыба хаһан баҕарар идэтийбит булчуттардаах буолара.Бултааһын ордук үчүгэйдик сопхуос буолбутун кэннэ тэрээһиннээхтик ыытыллар буолбут.
Булчуттары тэрийии 1968 с. охотовед миэстэтэ көрүллүбүтүгэр олохтоох ыччат Семянов Валентин Васильевич үлэлиэҕиттэн былааннаахтык тэриллэр буолбут. Сопхуос булчуттарга анаан 200 чугаһыыр табаны иитэрэ. Табаннан ыраах Ыгыатта, Ханньыйа, Моркуоку, Сугдьаар түбэлэринэн тэлэһийэн, идэтийбит булчуттар бултууллара. Ордук элбэхтик киис, андаатар, тииҥ, күөллэртэн собо бултанара. Булчуттары бултуур сааларынан, тэриллэринэн, анал таҥастарынан, балаакканан, тимир оһохторунан сопхуос хааччыйара. Идэтийбит булчуттар Андреев Н.И, Андреев М.С, Кириллин А.Н, Никифоров Н.С, Никифоров С.Е, Холохов С.Ф,Тихонов Н.А, о.д.а. элбэх түүлээҕи бултууллара.
Астыыр-батарар салаа.
1971 с. Маалыкайга улахан остулубуой дьиэтэ тутллубута. Манна олохтоохтор, ыалдьыттар аһыыллара. Кэлин ыһыллыы саҕана тохтоон хаалбыта. Манна өр Евсеева У.И, Софронова Е.Д, Васильева М.С, Лыткина Д.Г. үлэлээн ааспыттара.
Холкуос саҕаттан үүтү астыыр арыы собуоттара тэриллибиттэр. Эти тутааччыларынан атын дьоннор үлэлииллэр эбит.
1959- 1976 с.с. Данилов Алексей Николаевич (1932-1998) маастарынан үлэлээбит
1976- 1993 с.с. Лазарева Дария Николаевна (1943
1992 с. Антонов Н.К. астыыр-батарар салааны тэрийбитэ Бастакы салайааччынан Васильев Револий Иннокентьевич, технологынан Макарова Галина Степановна ананан үлэни тэрийбиттэрэ.
1993 с. Ньурбаҕа «Мэҥэдьэк» диэн сылгы собуотун мҕаһыына аһыллыбыта.
1993 с. рабкооптан дьиэ ылан астыыр усулуобуйа тупсубута. Мантан ыла ынах, сылгы иһэ туйах сууллан астанан атыыланар буолбута.
1994 с. оборудование атыылаһыллан халбаһыы оҥоһуллар буолбута.
Астыыр салаа бастаан Ураһалааххаа эргэ арыы собуотун дьиэтигэр саҕалаабыта.
1996 с. Хатыыга, Маалыкайга, Малдьаҕарга собуот бэйэтин маҕаьыыннарын аһан үлэлэппитэ.
1998 с. арыы собуотун учаастагар бэкээринэ үлэҕэ киирбитэ. Собуот үлэһиттэрэ бэйэлэрин килиэптэрин сиир буолбуттара. Бастакы биэкэрдэринэн Михайлова Е.М, Харитонов И.С, Ушканова В.А. үлэлээбиттэрэ.
Урут кымыс сайын ыһыахха эрэ оҥоһуллар буоллаҕына 1998 сылтан кыһыннары оҥоһуллар буолбута. Ол инниттэн Бэтиис диэн сиргэ биэ ыырга аналлаах база тутуллубута. Кымыс оҥоһуутугар бастаан Никитина Е.И, Иванова Э.Н, кэлин Соловьева М.Е, Михайлова Е.М, биэ ыаһыныгар Аржаков И.С. үлэлээбиттэрэ.
Арыы собуотугар маастардарынан үлэлээн ааспыттара Петров Ин.Ин., Никифоров А.А.
1997-1999 с.с. Матвеева Александра Егоровна.
1999 с .билиҥҥэ диэри Семенова Александра Афанасьевна.
2001 с. арыы собуота сылгы собуотуттан арахсан «Эргинэр-тутар киин» (торгово-закупочный центр) диэн ааттаммыта. Сылгы собуотун таһынан нэһилиэнньэттэн үүт тутар буолбута.
2003-2007 с. Ас оҥорор холбоһук (Пищекомбинат) диэн ааттана сылдьыбыта
2007 с. «Байар» диэн тыа хаһааыстыбатын производственнай кээпэрэтиибэ буолбуттара. Технолог Семенова С.В. кэлэн суорат, йогурт о.д. а. үүт аһылык оҥорор буолбуттар.
Иис сыаҕа.
1991 с Антонов Нестер Климович иис сыаҕын тэрийбитэ.
1991-1999 с. Слепцова Марфа Николаевна сэбиэдиссэйинэн үлэлээбитэ-19
1999-2001 с. Егорова Елизавета Петровна 1953 с.
2001-2004 с. Васильева Александра Викторовна 1961 с.
Андреева Анисия Васильевна имииһитинэн үлэлээбитэ.
Типянова И.П, Степанова К.А, Александрова Т.К, Алексеева С.И, Саввинова Л.С. иистэнньэҥнэринэн үлэлээбиттэрэ.
Сыах араас түүлээх таҥаһы, тыс этэрбэстэри, оҕуруонан билэлэри, тирииттэн өйдөбүнньүк бэлэхтэри, паннолары тигэрэ, оҥороро. Оҥоһуктарын таҥастарын олохтооъ нэһилиэнньэ атыылаһара уонна Ньурбаҕа, Дьокуускайга батараллара. Сыах муҥутаан 2003 с. 422 тыһ солк бородууксуйаны оҥорон таһаарбыт.
Билиҥҥи туругунан сылгы собуота 20 үлэһиттээх ол иһиттэн сылгыһыта 14.
Арендалаһар сирэ: ходуһа- 593,97 га, мэччирэҥ- 459,1 га, бааһына-62,7 га.
Сылгы ахсаана 661, 10 ынах.
Сылгы собуотун Маалыкайга баар тутуулара:
Маҕаһыын 120 кв. м, арыы собуота, халбаһыы сыаҕынаан 330 кв.м, гараж 7 миэстэлээх, хонтуора 203 кв.м, бэкээринэ 64 кв.м, иис сыаҕа 112 кв.м, Сыкаабылга балыксыт дьиэтэ 60 кв.м, Дыадааҥҥа булчут үүтээнэ 18 кв.м. Арыылаах-Бэрэ электролиния 2,5 км.
Тиэхиникэтэ: Урал-лесовоз-1, Камаз -1, МТЗ-82 – 5, Синтай – 2
Маалыкай учаастага.
1967 с «Степан Васильев» сопхуос тэриллибитин кэннэ Бордоҥ нэһилиэгэр 2 учаастак баара: Маалыкай уонна Айда. Салайааччыларынан Николаев Николай Наумович, Ефремов Николай Николаевич үлэлээбиттэрэ. Онтон 1969 с иккиэннэрин холбоон Маалыкай учаастага диэн буолбуттара. Учаастакка муҥутаан үлэһиттэнэ сылдьыбыта.
Манна салайааччыларынан үлээн ааспыттар:
1969- 1973 с.с. Яковлев Трофим Никифорович ( 1935 с.)
1973-1978 с.с. Кириллин Петр Дмитриевич (1930-2013)
1978-1981 с.с.Пахомов Григорий Васильевич (1936 с.)
1981-1986 с.с. Яковлев Трофим Никифорович (1935 с.)
1986 -1987 с.с. Васильев Револий Иннокентьевич (1956 с.)
1987-1989 с.с.Тимофеев Николай Сергеевич (1941с)
1990-1991 Григорьев Владимир Николаевич (1944-2012)
1992-1994 с.с.Егоров Николай Кузьмич (1951 с.)
1994-1997 с.с.Чарканов Иннокентий Васильевич (1939-2009)
1997-2001 с.с.Хахыров Владимир Степанович (1944 с)
Сылгыта, сүөһүтэ.
Сыла Сүөһү ахс. о.и. ынаҕа ньирэйи ыл. 1 ынахт.уут, кг сылгы ахс. о.и. биэтэ кулуну ылыы
Ыһыллыы иннинэ сүөһү Ураһалаахха уонна Мэҥэлээххэ көрүллэрэ. Ураһалаахха 10 хотон, кормосыах, кыһыл муннук, олорор дьиэлэр, арыы собуота бааллара. Сылгы собуота буолбутун кэннэ Ураһалаахха учаастакка анаан гараж , улахан хонтуора тутуллубуттара.Маны таһынан Мэҥэлээххэ 2 субай хотоно, Ойбон көлүйэҕэ 1 хотон бааллара.
Сайылыктар: Айда, Алар , Кураанах, Атырдьахтаах ыанньык кизннэрэ, ньирэй сайылыктара Арыылаах, Бэрэ, Саадьайга уотуллар сүөһүгэ аналлаах тутуулар. Сылгы собуота буолбутун кэннэ ити сайылыктарга барыларыгар үлэһиттэр олорор типовой хастыы да дьиэ тутуллубута. Сопхуос саҕана Бэтиискэ эмньик сайылыга баара.
Сылгы базалара Таала, Мондоку, Кыраһа, кэлин Бэттиэмэҕэ, Кыыраҥдаҕа, Өктөөп маарыгар Махсым таалатыгар тутуллубуттара. Сылгы собуота буолбутун кэнниттэн Бэтиискэ биэ ыыр бааза тутуллубута.
Билигин Маалыкайга 254 сылгы ол иһиттэн биэтэ 161.
Тутуу сыаҕа.
Тутууну ыытарга анал биригээдэ баара. Манна мас бэлэмнээччилэр, пилорамаҕа мас элбээтээччилэр, стэлээркэҕэ тутууларга аналлаах түннүктэри, ааннары онтон да атын тэриллэри оҥороллоро уонна болуотунньуктар .
Тутуу улахан холкуос буолуоҕуттан элбэхтик ыытыллыбыта. Тутууга аналлаах 2 пилорама, стэлээркэ хас да тыраахтыр баара. Сылгы собуотун саҕана арочнай гараж тутуллубута.
Холкуос, сопхуос, сылгы собуотун саҕана тутуллубут улахан тутуулар.
Улахан тутуулар үксэ холкуос, сопхуос саҕана тутуллубуттар. Тутуулары хаһаайыстыба бэйэтэ үбүлээн, бэйэтин дьонунан туттарбыт. Хаһаайыстыба бэйэтигэр эрэ аналлаах эбийиэктэри туппакка улахан социальнай тутуулары барытын кэриэтэ туттарбыт.
1936 с. улахан оскуола. 1980 с. умайан хаалар.
1982 с . улахан мас оскуоланы Ньурбатааҕы ПМК туппута эрээри сопхуос барытыгар көмөлөспүт.
1939 с. бастакы улахан кулууп Саввинов Андрей Андреевич (1895-1964 ) салайан тутуллубут. Кэлин Ураһалаах пиэрмэтигэр көһөрүллэн олорор дьиэ буолбута.
1961 с. начаалынай оскуола.
1966 с спортсаала оскуола оҕолорун уонна холкуостаахтар күүстэринэн.
1967 с. сопхуос хонтуората, кэлин иис сыаҕа буолбута, билигин кураанах.
1967 с. улахан кулууп билигин үлэлии турар.
1969 с. бастакы икки этээстээх сопхуос хонтуората 2003 с. кыаммат ыаллар олорор дьиэлэрэ. Балыыһа территориятыгар амбулатория дьиэтэ.
1971 с. тиэхиникэни өрөмүөннүүр улахан мастарыскыай, дизель станцияҕа аналлаах дьиэ, кэлин Бүлүү электросеть хонтуората буолан билигин подстанция таһыгар үлэлии турар.
1967 -2000 с.с. усталарыгар түөртүү-иккилии кыбартыыралаах 11 дьиэлэр.Билигин да үксүлэрэ үлэлии тураллар.
1971 с. остулубуой дьиэтэ. Билигин кураанах.
1971 с. 2 этээстээх гостиница, аллараа өттө отделение хонтуората. Билигин администрация уонна тэрилтэлэр хонтуоралара. Быйыл хапытаалынай өрөмүөн ыытыллан саҥатыгар түстэ.
1974 с. почта, АТС дьиэтэ. Манна билигин итилэри таһынан аптека уонна сбербаан филиала үлэлииллэр.
1979 с. Сардаҥа детсад.
1969 – 2000 с.с. арыттаах хотон, ампаар ньирэй хотоно, улахан 8 хотон, 2 улахан гараж, столярка, 4 арочнай гараж, баанньык, хортуоппуй кыстатар арочнай ыскылаат, Ураһалаахха улахан булуус, Ураһалаахха отделение хонтуората тутуллан үлэҕэ киирбиттэрэ. 1981 с. көскө кэлбит кытайдарга тутуллубут дьиэ 1988 с. Мичил детсад.
1995 с САПИ үбүгэр 2 этээстээх, гаражтаах, прачкалаах, куухуналаах , хочуоллаах балыыһа комплекса.
1996 с. Сэргэ диэн сылгы собуотун маҕаһыына, аттыгар ыскылааттаах.
1987 с. улахан хонтуора
1998 с. арыы собуотун таһыгар бэкээринэ.
1990- 2000 с.с. Хатыы-Маалыкай-Малдьаҕар, Маалыкай-Айда-Арыылаах-Бэрэ-Мэгэдьэк-Бэттиэмэ-Орто Сайылык-Хаты, Маар үрэх-Уус Күөлэ, Маалыкай-Кураанах, Атырдьахтаах Алар сайылыктар суоллара томтотуллубуттара, сорохторо гравийдаммыттара.
Ураһалаахха 11, Мэҥэлээххэ 2 хотон.
Баанньык
Атырдьахтаах, Алар сайылыктарыгар үлэһиттэр олорор типовой дьиэлэрэ, Бэттиэмэҕэ Үөннүүргэ сылгы базалара, Маай учаастагар иккилии кыбартыыралаах 2 олорор дьиэ тутуллубуттара.
Уһуннук үлэлээбит тутуу инженердэрэ: Антонов Н.К, Даянов А.И, Николаев И.П, Иванов И.С, Васильев Ю.Н.
Киин база.
Киин база бэйэтэ туспа территориялаах этэ. Онно улахан гаражтар, өрөмүөннүүр мастарыскыай, ыскылааттар, үлэһиттэр мустар будкалара, Бүлүү ГЭ-һин уота кэлэ илигинэ дизельнэй ыстансыйа бааллара. Манна сопхуоһу хааччыйар улахан таһаҕас массыыналара, сири, суолу оҥорор улахан тыраахтырдар, нэһилиэнньэни уунан хааччыйар уу баһар массыыналар уонна салалтаны таһар чэпчэки массыыналар тураллара. Манна туспа механиктар, гараж сэбиэдиссэйэ, диспетчер, суоппардар, тырахтарыыстар үлэлииллэрэ.
Нефтебаза.
Улахан нефтебаза баара. Кини тутуута улахан холкуос буолуоҕуттан саҕаланан баран кэлин кэҥэтиллэн испитэ. 75 , 50, 25 куптаах систиэринэлэр бааллара .Сылгы собуота буолбутун кэннэ 400 куптаах икки улахан систиэринэни бэйэбит сварщиктарбыт оҥорбуттара.
Нефтебаза сэбидиссэйдэринэн Петров Лука Васильевич, Егоров Егор Семенович, Халабышев Владимир Иванович үлэлээбиттэрэ.
Ветучасток.
1921 сыл от ыйын 4 күнүгэр Ньурбаҕа ВЕТЕРИНАРНАЙ СУЛУУСПА төрүттэммит. Маалыкайга маҥнайгы ветеринарнай пууну 1939 сыллаахха Иван Иванович Шабарскай олохтообут.
1939 сыл – ветеринарнай пуун.
1992 сыллаахха Ст. Васильев аатынан сылгы собуотугар ведомственнай ветеринарнай сулууспа иһинэн Маалыкай ветеринарнай лечебницата уонна Бордон ветеринарнай учаастага (Маай учаастагар) тэриллибиттэрэ.
1994 сыллаахха 1982 сыллаахха тутуллубут дьиэни атыылаһан олоробут. 8,6 м х5 м, иэнэ 40,8 кв.м.
Салайааччыларынан үлэлээтилэр:
1993-2010 с.с. Егорова Галина Егоровна (1947 с.)
2010 сылтан Карманова Сардаана Васильевна (1975 с.)
2016 сыл саҕаланыытыгар ынах сүөһү ахсаана 1088 , сылгы – 1167 , сибиинньэ – 12 , коза – 7 , кролик – 6 , куурусса – 5 , ыт – 167 , куоска – 18 .
1939 – Макаров Василий Иванович.
1946-1960 сс. Васильев Иннокентий Васильевич
1960-1961 сс. Гуляев Афанасий Алексеевич 1931 с
1961-1964 сс. Евсеев Иван Васильевич.
1964-1967 сс. Пахомова Мария Дмитриевна.
1967-1969 сс. Яковлев Трофим Никифорович.
1969-1970сс. Григорьев Владимир Николаевич.
1970-1981 сс. Федоров Афанасий Григорьевич.
1981-1984 сс. Васильев Револий Иннокентьевич.
1984-1989 сс. Саввинов Прокопий Корнилович.
1989-1993 сс. Васильев Револий Иннокентьевич,
«Отличник с/х РС (Я)»: - Cаввинов Прокопий Корнилович, - Егорова Галина Егоровна, - Федоров Федот Васильевич.
Первомайскай демонстрацияларга, Кыайыы күнүгэр, күһүн «Доруобуйа күнүгэр», «Нация сүүрүүтүгэр» кыттыыны ылабыт.
2007 сыллаахтан компьютер баар.
2010 сылтан хамнас карточкаҕа түһэр .<|endoftext|>
Ньурба улууһун Бордоҥ нэһилиэгин бэйэни салайыныыта
Бордоҥ нэһилиэгин дьокутааттарын сэбиэтэ.
2002 сылтан «Бордоҥ нэһилиэгэ» МТ нэһилиэктээҕи сэбиэтэ талыллан үлэлиир
2002 дьаһалта дьиэтигэр үлэлиир, 15 дьокутаат.
Бэрэссэдээтэллэрэ:
2002 сылтан көмпүүтэр баар.<|endoftext|>
Бордоҥ нэһилиэгин култуура салаата
Бибилитиэкэ.
Бастакы ааҕар балаҕан 1937 сыллаахха арыллыбыт. Онно бибилитиэкэринэн Иванов Николай Федорович үлэлээбит. Ол кэннэ 1948 сыллаахха Араҥастаахтан дьиэ көтүрэн аҕалан ааҕар-балаҕан туппуттар. Онно ссэбиэдиссэйинэн Ефремов Николай Николаевич үлэлээбит.
1937-1957 сс. – ааҕар - балаҕан
1957-2011 сс – Маалыкайдааҕы олохтоох библиотека.
2010 сылтан- Маалыкайдааҕы модельнай олохтоох библиотека. Хас сыл ахсын үлэ араас көрүҥнэрэ олоххо киирэн үлэлииллэр. Ол курдук:
• Саҥа кинигэлэр сурэхтэниилэрэ.
• Чопчу ис хоһоонноох нэдиэлэлэр, араас ис хоһоонноох тэрээһиннэр, күрэхтэр.
• Элбэх саҥа бырайыактар үлэлэрин саҕалаатылар: «КИВИС», «Беби-Арт», «Сатабыл».
• Ким туох интириэстээ5инэн түмсүүлэр үлэлииллэр.
• Аныгы үйэ ирдэбилинэн оргтехника, Интернет өҥөлөрүнэн нэһилиэнньэ туһанар.
Билигин бибилитиэкэ дьиэтин уопсай иэнэ 93,7 кв.м. Түмүү уопсайа 21397 ахсааннаах. Ол иһигэр кинигэтэ 18971 ахсааннаах, брошюра-1741, диискэ-66.
Бибилитиэкэ үлэһитэ-2, техүлэһит-1.
Сыллаааҕы үлэ көрдөрүүлэрэ : ааҕааччы—1152, бибилитиэкэҕэ сылдьыы - 8009, кинигэ уларсыыта – 23508.
Салайааччылар:
1937-1947 сс.- Иванов Николай Федорович.
1948-1950 сс.- Ефремов Николай Николаевич.(1930-2009)
1951- 1963 сс.- Чусовская Клавдия Павловна, Припузова Ирина, Иванов Дмитрий Николаевич, Иванов Семен Иванович.
1963-1977 сс.- Иванова Екатерина Федотовна.(1938-2002)
1970-1973 сс. –Осипова Татьяна Герасимовна, оҕо бибилитиэкэрэ.
1974-1977 сс. –Семенова Татьяна Афанасьевна, оҕо бибилитиэкэрэ.
1977-1981 сс –Саввинова Надежда Афанасьевна.(1950-1988)
1981-1982 сс.- Андреева Антонина Андреевна.(1949)
1982-1984 сс. – Федорова Лилия Егоровна.(1960)
1984сылтан - Аммосова Вера Петровна. (1963)
2010 сыл – оройуоннааҕы «Сыл бибилитиэкэрэ» күрэххэ «Мисс совершенство» номинация хаһаайына, « Бордоҥ нэһилиэгин бастыҥ бибилитиэкэрэ».
2013 сыл – IV «Ресурсы развития культуры в Нюрбинском районе» муниципальнай быыстапка-ярмаркаҕа «КИВИС» бырайыагынан 2 степеннээх диплом хаһаайыннара.
Аммосова Вера Петровна- « СӨ Култууратын туйгуна » Бочуот бэлиэтэ, СӨ , култуура миниистирин , улуус, нэһилиэк баһылыктарын Бочуотунай грамоталара.
- 2013сыл ыам ыйыттан ыйга биирдэ нэһилиэк иһигэр тахсар «Аартык» хаһыат сүрүн редактордара.
- Нэһилиэнньэ олоҕун, үлэтин-хамнаһын туһунан сиһилии киэҥ араҥаҕа иһитиннэрэр, биллэрэр сыалтан тэриллибит «Маалыкайдааҕы иһитиннэрэр киин » диэн общественнай түмсүү киинэ.
Бибилитиэкэ толору оргтехниканан хааччыллан олорор. Интернетынан туһанар. Тэрилтэ бэйэтин көмүскэнэр ханнык да көрүҥэ суох.
Нэһилиэк олохтоохторо суруйан таһааттарбыт кинигэлэрэ.
Ксенофонтов В.К. “Күөрэгэй”. 1996 с.
Прокопьев Н.И.” Идэтийии суолунан”, Олорон ааспыт олоҕум”. 1999 с.
Данилов Э.Ф., Лыткин Н.Н. “Бордоҥ” Ньурба улууһа. 2006 с.
Данилов Э. Ф.” Степан Васильевич Васильев” брошюра 2006 с.
“ М.В.Мегежегский к 110-летию с д.р.” 2008 с
“Степан Васильевич Васильев (1896-1943) (Документы, фотографии)” 2006 с.
“Степан Васильевич Васильев к 110 – летию со дня рождения”. 2006 с. брошюра.
“Степан Васильев государственный, общественно-политический и профсоюзный деятель “ 2011 с
“Анастасия Петровна Данилова- секретарь обкома, наставник молодежи.” 2002 с.
Тыасытов В.А.”Ыччаты иитиигэ дьулуур, тулуур оскуолата ”. 2014 с.
"Анисимов Иван Саввич". Составители М.П. Евсеева и др. 2010 с.
Мегежегская О.И.”Экология и мы” 2006 с.
В.В. Илларионов “Дьон киһитэ” 2007 с
Спортсмен,учуутал, тренер В.Н. Кузнецов.(Бордоҥ нэһилиэгин МТ уонна успуорт оскуолатын филиала.)
Иванова И.С. “Такырова А.В.” 2014 с, “Иванов Семен Федорович 11-Куччугуй Сэмэн ”.2012 с.
Антонова М.Н.”Уһулуччу талааннаах салайааччы”. 2008 с.
“Ньурба Маалыкайын хомоҕой тыллаах хоһоонньуттара”. 2014 с.
“Эдэркээн кэрэкэ кэмнэрбит”.
Дмитриев А.Д.”Күөх Ньурба төрүттэрэ” 2013.
Т.П.Иванова, Н.Н.Николаев.”Эҥээрдэк сыдьааннара”. 2013 с.
М.П.Евсеева, А.Е.Степанова.“Сүрэхпэр эн бааргын тапталлаах оскуолам.” 2015 с.
Степанова А.Е.”Саха саарына, киһи кэрэмэһэ.” 2015 с.
Евсеева М.П.”Улахан Бүөтүр”. 2016 с.
“Бордоҥ нэһилиэгин оһуордаах оһуохайдьыттара.” Брошюра 2016 с.
Соловьева В.Г. “Степан Васильев аатынан хаһаайыстыбаҕа техническай сайдыы” 2005 с, “Үлэһит дьонноох буоламмыт” 2010 с., “Үйэ чиэппэрэ сөҕүрээбэтэх төлөн” 2011 с. “Бардыалаахтан тарҕанан, Үөдэйгэ үүнэн” 2011 с., “Төрдү-ууһу өҥөйдөххө” 2014 с. “Иэйэр сүрэх ситэрбэтэх иэйиитэ.” 2016 с.
«Айар киин» норуот айымньытын дьиэтэ.
1937 сыллаахха ааҕар балаҕан (кулууп) тэриллибитэ. Сэрии кэнниттэн кулууп сэбиэдиссэйинэн Иванов Иван Васильевич (Ырык БаЬылай уола) улэлээбитэ. Кини кэнниттэн Тимофеев Константин Иннокентьевич улэлээбитэ. Онтон 1967 сыл саҥа кулууп дьиэтэ тутуллан үлэҕэ киирбитэ, сэбиэдиссэйинэн Кузнецова Вера Николаевна улэлээбитэ. Култуурунай-маассабай, сырдатар үлэни ыытаары, дьону түмэ тардаары сыаллаан-соруктаан тэрийбиттэр.
Урут көннөрү кулууп дьиэ диэн буолара, 1993 сылтан «Дьөһөгөй Айыы» култуура киинэ буолбута, ол кэннэ 2015 сыл атырдьах ыйын 5 кунуттэн «Айар киин» норуот айымньытын дьиэтэ буолбута.
«Айар киин» норуот айымньытын дьиэтэ 793,14 кв.м иэннээх, компьютернай техниканан, спец.оборудованиенан хааччыллыылаах.
Уопсайа 9 үлэһит баар, ол иһигэр 5 идэлээх.
Култуурунай-сырдатар үлэни ыытыы, нэһилиэнньэ сынньаланын тэрийии.
Тэриллиэиттэн салайааччылар ааттара-суоллара:
Иванов Иван Васильевич,
Тимофеев Константин Иннокентьевич (1928-1977) 60-с сылларга улэлээбит.
1966-1969 с.с.Кузнецова Вера Николаевна (1942 с.)
1969- 1973 Иванов Владимир Семенович (1938-1982 с.)
1973-1975 Николаева Любовь Афанасьевна (1953 с.)
1978-1980 с.с.Софронов Семен Иннокентьевич (1947-),
1979-1987 Егорова Любовь Николаевна (1952 с.)
1987-1995 Тыасытова Галина Гаврильевна (1949 с.)
1995-2012 с.с.Ефремов Тимофей Елисеевич (1952 с.)
2012 сылтан үлэлиир Харитонов Иван Семенович (1973 с.).
2014 сыл «Айымньылаах улэ сири симиир, киэргэтэр»Ньурба оройуонун нэЬилиэктэринэн ыытыллыбыт оройуоннай култуура эстафетатыгар 1 миэстэ, 2015 сыллаахха «Преданность традициям» номинация ылбыппыт.
Харитонов Иван Семенович- Саха Республикатын култууратын туйгуна.
«Айар киин» норуот айымньытын дьиэтэ нэһилиэккэ, улууска буолар тэрээһиннэргэ актыыбынайдык кыттар.
Тэрилтэбит көмпүүтэринэн толору хааччыллыылаах, интернекка, факсаҕа холбонон олоробут.
Пожарнай сигнализация тэрилтэбитигэр холбонон турар.
Степан Васильев аатынан историяны уонна кыраайы үөрэтэр түмэл.
Түмэл иэнэ 184 кв.м. ол таһыгар үлэлиир кэбиниэт уонна көрүдүөр 45 кв.м
2000 с. Маалыкай орто оскуолатын устуоруйатын уонна оскуоланы бүтэрбит оҕолор олохторун үөрэтии түмэлин быһыытынан дириэктэр Анисимов И.С. салалтатынан тэриллибит.
2001 с. оскуола түмэлин быһыытынан пааспардаммыта.
2003 с. Өрөспүүбүлүкэ хамыыһыйатынан Оскуола түмэлэ диэн статустаммыта.
2006 с. Кыраайы үөрэтэр Степан Васильев аатынан Бордоҥ нэһилиэгин түмэлэ диэн уларытан тэриллибитэ.
2006 с. Степан Васильев сиэн бырааттарын үбүлээһининэн саҥа дьиэ тутуллан үлэҕэ киирбит
2008 с. иккис үлэһит миэстэтэ көрүллүбүт.
2013 с. техүлэһит миэстэтэ көрүллүбүт.
Түмэли тэрийэн үлэлэппитэ 2000-2015 с.с. Ушканова Любовь Николаевна (1950 с).
2008 с. Ушканова Валерия Афанасьевна (1973) 2013 с. Андреева Елена
2015 с. дириэктэринэн Спирдонова Наталья Прокопьевна (1976 с.) үлэлиир.
Түмэл уопсай буондата 1860 ол иһигэр билим – көмөлтө буондата 903. Түмэл экспонаттарын таһынан араас хайысханан тэрийэр-маассабай үлэни тиһигин быспакка үлэлиир.
Кэрэ эйгэтин оскуолата.
1974 с. тэриллибит.Үөрэтэр салаата бастаан үҥкүү, ырыа, фортепиано, баян уонна норуодунай инструменнарга этэ. Билигин ырыа, үҥкүү, уруһуй, фольклор салаалара уонна гитара, фортепиано кылаастара үлэлииллэр. Үөрэнэр болдьохторо уһаан биэрбит.
Билигин 14 үлэһит: үҥкүү-3, фольклор -2, ырыа-1, фортепиано-1, гитара – 1, уруһуй – 2, техүлэһит – 4. Оскуола 2 дьиэҕэ үлэлиир . Бастакы дьиэтэ 1992 с.тутуллубут 205 кв.м, иккис дьиэтэ эргэ оскуола дьиэтэ 564,9 кв.м.
Билигин 6 салааҕа 148 оҕо дьарыктанар. 4 ансаамбыл үлэлиир. “Сыккыс” ырыа, үҥкүү норуодунай ансамбыла, “Оҕо саас” үҥкүү ансаамбыла, “Сардаҥа” саһарҕалара” фольклор норуолунай ансаамбыла, “Дьиэрэй” фольклорнай ансаамбыл. Бу анссаамбылларга 186 оҕо дьарыктанар. Оскуола аһыллыаҕыттан 485 оҕо үөрэнэн бүтэрбит. Үөрэнэн бүтэрбит оҕолортон 65 оҕо култуура эйгэтин үлэһиттэрэ буолбуттар, олор истэригэр бааллар Еремеева Инга Иннокентьевна самодеятельнай композитор,СӨ култууратын туйгуна, культура уонна ускуустуба кэллиэһин фортепианаҕа уһуйааччыта. Кычкина Мария Ивановна – бастакы үрдүк муусука үөрэҕин ылбыт үөрэнээччибит, фортепиано кылааһын уһуйааччыта, Хатас оҕо ускуустубатын оскуолатын дириэктэрэ, Спиридонова Розалия Яковлевна СӨ култууратын туйгуна, “Туллукчаан” оҕо ырыаларын кинигэтин ааптара, “Күлүмчээн” оҕо ансаамбылын салйааччыта, Аммосов Айсиэн “Айыы сиэнэ” – саха эстрадатын тыйаатырын артыыһа, хомусчут.
Оскуолаҕа салйааччынан үлэлээбииттэрэ:
1974-1977 с.с. Семенов Анатолий Николаевич
1977-1980 с.с. Иванова Полина Николаева
1980-200һ с.с. Саввинова Любовь Ивановна (1952 с.)
2007-2016 с.с.Типянова Александра Тимофеевна (1970 с.)
2016 с. үлэлиир Потапов Афанасий Дмитриевич (1988 с.)
2016 с 14.11 “Сардаҥа” саһарҕалара” норуодунай ансамбыллар аатын ылбыттара.
“Сыккыс”, “Сардаҥа”, “Оҕо саас”, “Дьиэрэй” ансаамбыллар үлэлииллэр.
1. Судаарыстыбаттан наҕараадалаах, бочуоттаах ааттаах үлэһиттэрэ:
• Тихонова Марфа Николаевна - Саха Өрөспүүбүлүкэтин култууратын туйгуна, СӨ култууратын үтүөлээх үлэьитэ, «Саха Өрөспүүбүлүкэтин норуот айымньытын сайдыытыгар кылаатын иhин» Бочуоттаах бэлиэ, Арассыйыскай Федерация уопсай үөрэхтээһин үтүөлээх үлэһитэ, Бордоң нэһилиэгин бочуоттаах олохтооҕо, үлэ бэтэрээнэ.
• Васильева Мария Степановна - Саха Өрөспүүбүлүкэтин култууратын туйгуна, РФ култуура министиэристибэтин уонна арассыыйа култуура үлэһиттэрин профсойуустарын бочуотунай грамотата, «Саха Өрөспүүбүлүкэтин норуот айымньытын сайдыытыгар кылаатын иhин» Бочуоттаах бэлиэ, үлэ бэтэрээнэ.
• Иванова Туйаара Николаевна – Саха Өрөспүүбүлүкэтин култууратын туйгуна, Култуура уонна наука Петровскай акадиэмийэтин дипломана, Данилова А.П. аатынан бириэмийэ.
• Новгородова Таисия Мартыновна - Саха Өрөспүүбүлүкэтин култууратын туйгуна<|endoftext|>
Ньурба улууһун Бордоҥ нэһилиэгэр үөрэҕирии
М.В Мегежегскай аатынан тыа хаһаайстыбата хайысхалаах Маалыкай орто оскуолата.
1885 сыл – Мэҥэдьэктээҕи Иннокентьевскай таҥара дьиэтин иһинэн церковнай - приходской оскуола аһыллыбыта.
1914 сыл – Мэҥэдьэктээҕи начаалынай училище тэриллибитэ
1919 сыл – советскай начаалынай трудовой оскуола аһыллыбыта.
1934 сыл – сэттэ кылаастаах оскуола тэриллибитэ
1942 сыл – государственнай интернат аһыллыбыта
1954 сыл – орто оскуола тэриллибитэ
1957 сыл – орто оскуола бастакы выпуһа тахсыбыта
1996 сыл – оскуола тэриллибитэ 110 сыллаах үбүлүɵйэ
1980 сыл – икки этээстээх мас улахан корпус улэҕэ киирбитэ
2003 сыл – оскуолаҕа М.В. Мегежекскэй аата иҥэриллибитэ
2003 сыл – ус этээстээх саҥа таас корпус үлэҕэ киирбитэ
2004 сыл – оскуола «Доруобуйа оскуолата» ситимҥэ киирбитэ
2005 сыл – оскуола агропрофилированнай оскуолалар ситимнэригэр киирбитэ
2005 сыл – оскуола бастакы выпуһун 50 сыллаах үбүлүɵйэ
2006, 2008 сс – «Лидер в информатизации ОУ РС(Я)» аат иҥэриллибитэ
2007 сыл – үлэ саҥа тɵлɵбүрүн киллэриигэ пилотнай оскуола буолбута
2008 сыл – саха тылын үɵрэтиигэ оройуоҥҥа тирэх оскуола
2009 сыл – Бүлүү бɵлɵх оройуоннарын агрооскуолаларын куоталаһыытыгар 2-с бириистээх миэстэни ылары ситиспитэ
2010 сыл – оскуола тɵрүттэммитэ 125 сыллаах үбүлүɵйэ;
2010 сыл - сайыҥҥы оҕо сынньалаҥар аналлаах «Кымыс» духовнай чэбдигирдэр центр улэҕэ киирбитэ;
2011 сыл - Бүлүү бɵлɵх оройуоннарын агрооскуолаларын куоталаһыытыгар 500 тыһ.солк граннаах бастакы миэстэни ылбыта
2013 сыл – «Аан дойдутааҕы үɵрэҕирии уонна талааннаах оҕолор» энципклопедияҕа «Бастыҥ педколлектив» аатынан киирбитэ
Оскуола 130 сыллаах историятыгар барыта барыллаан 2999 выпускник бүтэрдэ, онтон орто оскуоланы - 2654 үөрэнээччи. 2015-2016 үөрэх сылыгар 308 үөрэнээччи баар, маҥнайгы кылааска 38 үөрэнээччи киирдэ.
Оскуола сэбиэдиссэйдэрэ уонна дириэктэрдэрэ.
1. 1922-1925 с.с Шадрин Григорий Абрамович. θр сылларга РОНО-га, Малдьагар, Марха, Куочай, Ньурба оскуолаларыгар үлэлээбитэ. РСФСР норуотун үɵрэҕириитин туйгуна, Саха АССР үтүɵлээх учуутала, Бочуот Знага» уордьан икки тɵгуллээх кавалера.
2. 1925-1928 с.с Габышев Николай Степанович, Ньурба оройуонун маҥнайгы комсомолецтарыттан биирдэстэрэ, 1927 сыллаахха Маалыкайга комсомольскай ячейканы тɵрүттээбитэ.
3. 1931-1932 Иннокентьев Христофор Николаевич .
4. 1932-1933 Винокуров Серафим Евгеньевич
5. 1934 Иннокентьев Василий Софронович
6. 1934-1936 .Иванов Федор Спиридонович
7. 1936-1938 Семенов Михаил Николаевич .
8. 1939-1941 Седалищев Николай Ильич. 1941 сыллаахха Аҕа дойду сэриитигэр ыцырыллыбыта. Сэриигэ сураҕа суох сүппүтэ.
9. 1941 с.Федоров Герасим Васильевич . Өр сылларга республикаҕа оройуоҥҥа партийнай-советскай үлэһит этэ, 1956-1974 сылларга Хорула оскуолатыгар завучтаабыта.
10. Григорьев Петр Семенович
11. 1939-1940 с Мартынов Андрей Васильевич. Аҕа дойду сэриитин кыттыылааҕа. Райисполком, РОНО сэбиэдиссэйинэн, партийнай аппараакка үлэлээбитэ.
12. 1941-1942 Семенов Василий Алексеевич (1916-1977). Филологическай наука кандидата, сахага киэҥник биллибит бɵҕɵстɵртɵн биирдэстэрэ.
13. 1942 с. Степанов Петр Иванович. Ол кэнниттэн үөрэх министрин солбуйааччынан, пединститут дириэктэрин кэтэхтэн үɵрэҕи тэрийиигэ солбуйааччынан, «Знание» общество правлениетын секретарынан үлэлээбитэ.
14.1944-1945 с.с Иванов Дмитрий Николаевич.
15 1946-1950 с.с Прокопьев Николай Иванович. (1918-1995) СГУ-га старшай преподавателинэн, Ст.Васильев холкуос бэрэссэдээтэлинэн, сопхуос дириэктэринэн үлэлээбитэ. Ленин, Υлэ Кыһыл Знамятын уордьаннар кавалердара.
16.1950-1952 с.с Таюрскай Меркурий Михайлович. Аҕа дойду сэриитин кыттыылааҕа. Саха АССР үтүɵлээх учуутала, РСФСР норуотун уорэҕириитин туйгуна.
17.1952-1955 с.с Павлов Василий Семенович. Аҕа дойду сэриитин кытыылааҕа, Саха АССР оскуолаларын үтүɵлээх учуутала, РСФСР норуотун уорэҕириитин туйгуна.
181955-1961 с.с Борисов Парфений Прокопьевич. Педагогическай наука доктора, профессор. РСФСР норуотун үɵрэҕириитин туйгуна, К. Д.Ущницкай мэтээлин кавалера.
19.1961-1964 с.с Михайлов Егор Евтрофьевич (1929-1990). Улэ, тыыл ветерана.
20.1964-1969 с.с Платонов Николай Прокопьевич. педагогическай үлэ ветерана.
211969-1979 с.с Анисимов Иван Саввич. Саха республикатын үтүɵлээх учуутала, РСФСР, ССРС норуотун уорэҕириитин туйгуна. «Азия оҕолоро» Аан дойдутааҕы фонда стипендиата, 2000 сылга Республикаҕа «Сыл бастыҥ директора»
21.1979-1981 с.с Федоров Николай Григорьевич. РСФСР норуотун үɵрэҕириитин туйгуна.
22.1981-2003 с.с Анисимов Иван Саввич
23.2003-2004 с.с Григорьев Юрий Николаевич. (1964 с.) Саха республикатын үɵрэҕириитин туйгуна.
24.2004-2000 с.с. Андреева Александра Константиновна (1965). Саха республикатын үɵрэҕириитин туйгуна. «Азия оҕолоро» Аан дойдутааҕы фонда стипендиата
25.2005-2014 с.с Евсеева Мария Петровна.(1956) РФ уопсай үɵрэхтээһинин бочуоттаах улэһитэ. Бордоц нэһилиэгин бочуоттаах олохтооҕо. 2010, 2011 сылларга оройуоҥҥа «Сыл бастыц салайааччыта».
26.2014 с Кузьмин Виктор Михайлович (1944 с.) улэлиир. РСФСР норуотун уорэҕириитин туйгуна, Саха республикатын үтүɵлээх учуутала.
Оскуола барыта 67 үлэһиттээх, ол иһигэр учуутала 35 .Идэлэринэн: Англия тыла -3, биология-1, география – 1, уруһуй, чэрчиэнньэ, саахымат 1, история -1, информатика – 1, нуучча тыла – 4, саха тыла – 2, математика – 3, алын кылаас – 8, технология - 2, физкультура – 4, ОБЖ- 1, химия – 1, физика – 1, муусука – 1.
Оскуола материальнай-техническэй баазата.
288 миэстэлээх 3 этээстээх таас оскуола дьиэтэ 2003 с. үлэҕэ киирбитэ. Уопсай иэнэ – 3680,4кв.м., о.и. туһаныллара – 3106,9кв.м.
Үөрэтэр кэбиниэттэр– 20.
Математика кэбиниэтэ – 2
Нучча тылын уонна литерэтирэтин кэбиниэтэ – 1
Сахатылын уонна литэрэтирэтин кэбиниэтэ – 1
истории кэбиниэтэ – 1
физикэ кэбиниэтэ – 1
химийа кэбиниэтэ – 1
биологийа кэбиниэтэ – 1
географийа кэбиниэтэ – 1
черченийэ кэбиниэтэ – 1
лингафоннай кэбиниэтэ – 1
алын кылаастар – 4
музука кэбиниэтэ – 1
технологии кэбиниэтэ – 2
ОБЖ кэбиниэтэ – 1
Информатика кэбиниэтэ – 1
спортзал – 1
тренажернай саала – 1
медисинэ кэбиниэтэ – 1
Остулубуой – 50 олорор миэстэлээх
Көмпүүтэр ахсаана:
барыта – 42
ол иһигэр интернекка холбоммут-5
устар камера-19
Бибилиэтиэкэ – 25139, учуобунньук ахсаана – 16914 (98%), научнай-педагогическэй уонна методическэй литэрэтиирэ – 8225
СӨ Национальнай хартыына түмэлин көмпүүтэргэ салаата уонна нуучча түмэлин көмпүүтэргэ салаатын 2015 с. - 1 көмпүүтэр, 1 проектор, 1 экран уонна үөрэтэр быраграамма
Хартыына гэлириэйэтэ, 2015 с. – 12 дьиҥнээх хартыына, 21 хаартысканнан копуйа уонна уруһуйу хаттаан түһэрээһин.
Үөрэтэргэ-үлэлэтэргэ аналлаах тутуулар:
Тыраахтыры үөрэтэргэ аналлаах дьиэ, 2010 с. – 122,8кв.м.
Хайыһар баазата – 56кв.м., 2017 с. үлэлиир
Трактодром – 0,5га
Оскуола таһынааҕы учаастак:
агролаборатория, 2011с. – 88,5кв.м.
тэпилиссэ (кыһыҥҥы тэпилиссэ – 1, сайыҥҥы тэпилиссэ – 2) – 180кв.м.
оҕуруот – 300кв.м.
хортуоска буолата – 3,5га
Оҕо доруобуйатын чөлугэр түһэрэр киин «Кымыс» Мондокуга, 2009 с. сылтан үлэлиир
2 этээстээх дьиэ – 517,7 кв.м.
остулубуой – 110 кв.м.
Аһылык буһарар дьиэ – 28,7 кв.м.
Таҥас сууйар дьиэ – 20 кв.м.
банньык – 25 кв.м.
дуус
ньууһунньук
От лааҕыра «Маарыкчаан» Маар Сыһыы– 2007с. үлэлиир:
2 Олорор дьиэ – 50,6 кв.м. хас биирдиитэ
ходуһа – 109 га
Сылгы баазата Ойбон Көлүйэ, 2014 с.:
Көньүүһүнэ, биэлэргэ аналаах кыбыыкка
сарай
балагаҕан
Тиэхникэ ахсаана:
оптуобус ПАЗ, 2007 с. – 1
массыына УАЗ, 2004с., 2010 с. – 2
тыраахтыр МТЗ-82, 2000 с. – 1
кыра тыраахтыр – 2:
Вейтуо, 2000 с.
культиватор ВА – 2
от охсор КСФ – 2
электронасос – 1
окучиватель – 1
кыра бирисиэп – 1
Сүөһү ахсаана:
Ынах сүөһү – 4
Сылгы – 13
Педагогическай үлэлэрин иһин наҕараадаламмыт салайааччылар уонна учууталлар.
• Петров Тимофей Иванович – алын кылаас учуутала, «Старейший учитель» бэлиэ;
• Аммосов Иван Егорович – алын кылаас учуутала, РФ норуотун үɵрэҕириитин туйгуна;
• Иванова Елена Семеновна – алын кылаас учуутала, РФ норуотун үɵрэҕириитин туйгуна;
• Ощепкова Людмила Тимофеевна – нуучча тылын уонна литературатын учуутала, ССРС норуотун үɵрэҕириитин туйгуна;
• Игнатьева Анна Никифоровна – саха тылын уонна литературатын учуутала, РФ норуотун уорэҕириитин туйгуна;
• Васильев Николай Степанович – математика учуутала, РФ норуотун үɵрэҕириитин туйгуна;
• Иванова Александра Алексеевна – математика учуутала, РФ норуотун үɵрэҕириитин туйгуна, Саха республикатын үɵрэҕириитин бочуоттаах ветерана;
• Анисимов Иван Саввич 2 – оскуола директора, математика учуутала, учууталлар республикатааҕы 1959 с.съезд делегата, ССРС, РФ норуотун үɵрэҕириитин туйгуннара, «Дети Саха-Азии» фонда стипендиата, Саха Республикатын үтүɵлээх учуутала, Ньурба улууһун бочуоттаах гражданина, Саха республикатын үɵрэҕириитин бочуоттаах ветерана;
• Петров Николай Михайлович – физика учуутала, РФ норуотун үɵрэҕириитин туйгуна, Саха АССР норуотун үɵрэҕириитин үтүɵлээх учуутала;
• Ксенофонтов Василий Кириллович – саха тылын уонна литературатын учуутала, РФ норуотун үɵрэҕириитин туйгуна;
• Семенов Иван Алексеевич – интернат сэбиэдиссэйэ, нуучча тылын уонна литературатын, история учуутала, РФ норуотун үɵрэҕириитин туйгуна, СӨ үɵрэҕириитин бочуоттаах ветерана;
• Павлов Виссарион Саввич – нуучча тылын уонна литературатын учуутала, «Наставник-учуутал» бэлиэ;
• Иванов Иннокентий Гаврильевич – биология учуутала, «Наставник-учуутал» бэлиэлээх;
• Федоров Николай Григорьевич-география, история учуутала, РФ норуотун үɵрэҕириитин туйгуна;
• Яковлева Анна Кирилловна – сөүһү иитиитин тɵрүттэрин учуутала, СӨ үɵрэҕириитин туйгуна;
• Алексеев Петр Алексеевич – саха тылын уонна литературатын учуутала, СӨ үɵрэҕириитин туйгуна;
• Саввинова Александра Андреевна – алын кылаас учуутала, Учууталлар учууталлара;
• Ефремова Анна Николаевна – алын кылаас учуутала, Учууталлар учууталлара;
• Платонова Мария Васильевна – математика учуутала, РФ үɵрэҕирии министерствотын Грамотата, СӨ үɵрэҕириитин бочуоттаах ветерана;
• Лазарев Юрий Афанасьевич – физика учуутала, Саха республикатын үɵрэҕириитин туйгуна, РФ үɵрэҕириитин үтүɵлээх учуутала;
• Халанникова Елизавета Семеновна – саха тылын уонна литературатын учуутала, СӨ үɵрэҕириитин туйгуна;
• Антонова Марта Климовна – география учуутала, СӨ үɵрэҕириитин туйгуна;
• Григорьева Екатерина Николаевна – нуучча тылын уонна литературатын учуутала, СӨ үɵрэҕириитин туйгуна;
• Сидорова Маргарита Иосифовна – уруһуй уонна технология учуутала, СӨ үɵрэҕириитин туйгуна;
• Степанова Аксинья Егоровна – нуучча тылын уонна литературатын учуутала, СӨ үɵрэҕириитин туйгуна;
• Тимофеев Тимофей Никитич – алын кылаас учуутала, методист-учуутал, «Бастыц учуутал» республикатааҕы күрэх иккис призера, «Кɵрɵɵччулэр биһирэбиллэрэ» номинация кыайыылааҕа, СӨ үөрэгириитин туйгуна;
• Ксенофонтов Максим Васильевич – саха тылын уонна литературатын учуутала, «Дети Саха-Азии» фонда стипендиата, «Бастыҥ учуутал» өрөспүүбүлүкэтээҕи күрэх финалиһа, «Бастыҥ уруок» номинация кыайыылааҕа;
• Григорьев Юрий Николаевич – оскуола директора, СӨ үɵрэҕириитин туйгуна;
• Иннокентьева Анидора Игнатьевна – музыка учуутала, СӨ үɵрэҕириитин туйгуна, «Бастыҥ учуутал» РФ Президенин Гранын хаһаайката, «М.Е.Николаев аатынан фонда» лауреата, РФ уопсай үɵрэхтээһинин бочуоттаах улэһитэ, СӨ үтүөлээх учуутала;
• Иванов Виктор Григорьевич – алын кылаас учуутала, «Маҥнайгы учуутал» бэлиэ, РФ уопсай үɵрэхтээһинин бочуоттаах үлэһитэ;
• Егорова Ольга Петровна – дириэктэры иитэр-үɵрэтэр улэҕэ солбуйааччы, математика учуутала, Саха Республикатын үɵрэҕириитин туйгуна, РФ уопсай үɵрэхтээһинин бочуоттаах улэһитэ;
• Кириллина Розалия Афанасьевна – омук тылын учуутала, социальнай педагог, СӨ үɵрэҕириитин туйгуна, «Бастыц кылаас салайааччыта» республикатааҕы курэх кыттыылааҕа, РФ уопсай үɵрэхтээһинин бочуоттаах улэһитэ;
• Андреева Александра Константиновна – география учуутала, оскуола директора, СӨ үɵрэҕириитин туйгуна, «Дети Саха-Азии» фонда стипендиата;
• Евсеева Мария Петровна – история учуутала, оскуола директора, «Старший учитель» бэлиэ, учууталлар 1Х сийиэстэрин дэлэгээтэ, «Бастыц учуутал» өрөспүүбүлүкэтээҕи курэх финалиһа, «Кɵрɵɵччулэр биһирэбиллэрэ» номинация кыайыылааҕа, РФ уопсай үɵрэхтээһинин бочуоттаах улэһитэ, улууска 2011, 2012 сылларга «Бастыҥ салайааччы»;
• Петрова Наталия Семеновна – алын кылаас учуутала, директоры иитэр-методическай улэҕэ солбуйааччы, СӨ үɵрэҕириитин туйгуна, РФ уопсай үɵрэхтээһинин бочуоттаах улэһитэ, СӨ учууталларын, общественноЬын Х сийиэстэрин дэлэгээтэ;
• Ефремова Людмила Софроновна – омук тылын учуутала, Саха Өрөспүүбүлүкэтин үɵрэҕириитин туйгуна, РФ уопсай үɵрэхтээһинин бочуоттаах улэһитэ;
• Григорьева Надежда Григорьевна – нуучча тылын уонна литературатын учуутала, РФ үɵрэҕириигэ уонна наукаҕа министерствотын Бочуотунай Грамотата, Саха Республикатын үɵрэҕириитин туйгуна, «Бастыц кылаас салайааччыта» өрөспүүбүлүкэтээҕи курэх финалиһа, «Мудрый наставник» номинация кыайыылааҕа;
• Иванова Светлана Спиридоновна – биология учуутала, директоры иитэр-методическай улэҕэ солбуйааччы, СӨ үɵрэҕириитин туйгуна, Рособрнадзор «Учительская слава» көмүс бэлиэтин хаһаайката, РФ уопсай үɵрэхтээһинин бочуоттаах улэһитэ;
• Николаева Маргарита Анатольевна – эбии үɵрэхтээһин педагога, РФ үɵрэҕириигэ уонна наукаҕа министерствотын Бочуотунай Грамотата;
• Михайлов Артур Николаевич – физкультура учуутала, РФ үɵрэҕириигэ уонна наукаҕа министерствотын Бочуотунай Грамотата;
• Иванова Маргарита Семеновна – алын кылаас учуутала, СӨ үɵрэҕириитин туйгуна;
• Михайлова Елизавета Николаевна – алын кылаас учуутала, «Бастыц кылаас салайааччыта» өрөспүүбүлүкэтээҕи күрэх финалиһа, РФ уопсай үɵрэхтээһинин бочуоттаах улэһитэ;
• Прокопьева Анастасия Прокопьевна – математика учуутала, Учууталлар учууталлара, педагогическай династия учуутала;
• Григорьева Анастасия Ивановна – директоры иитэр улэҕэ солбуйааччы, Саха Республикатын Президенин Грана, СР учууталларын, общественноЬын ХIII сийиэстэрин дэлэгээтэ;
• Платонова Галина Николаевна – физкультура учуутала, СҮ физическай культураҕа туйгуна, РФ уопсай үɵрэхтээһинин бочуоттаах улэһитэ;
• Иванова Клавдия Николаевна – нуучча тылын уонна литературатын учуутала, СӨ үɵрэҕириитин туйгуна;
• Спиридонова Марфа Ивановна – математика учуутала, СӨ учууталларын, общественноЬын ХI съезтэрин делегата, СӨ үɵрэҕириитин туйгуна, «М.Е.Николаев аатынан фонда» лауреата, «Виртуоз-учуутал» өрөспүүбүлүкэтээҕи курэх кыайыылааҕа, Ньурба улууһун баһылыгын «Бастыҥ учуутал» грана;
• Иванова Акулина Иннокентьевна – черчение, саахымат учуутала, СӨ үɵрэҕириитин туйгуна, Ньурба улууһун баһылыгын «Бастыц учуутал-тренер» грана;
• Спиридонова Зоя Ивановна – уопсай уорэхтээһин педагога, черчение, изо учуутала, «М.Е. Николаев аатынан фонда» лауреата;
• Ушканов Федор Федорович – омук тылын учуутала, «Надежда Якутии» бэлиэ, Саха Республикатын, РФ Президеннэрин Граннарын хаһаайына, «Бастыц учуутал 2012 сыл» өрөспүүбүлүкэтээҕи курэх абсолютнай кыайыылааҕа, Бутун Россиятааҕы «Бастыц учуутал» күрэх кыттыылааҕа;
• Иевлева Наталья Валентиновна – химия учуутала, «Надежда Якутии» бэлиэ;
• Григорьев Иван Иванович – география учуутала, «Надежда Якутии» бэлиэ;
• Андреева Розалия Ивановна – алын кылаас учуутала, РФ үɵрэҕириигэ уонна наукаҕа министерствотын Бочуотунай Грамотата;
• Васильева Наталья Титовна – технология учуутала, СӨ үɵрэҕириитин туйгуна;
• Попова Изабелла Петровна – алын кылаас учуутала, СӨ үɵрэҕириитин туйгуна;
• Васильева Туяра Николаевна – физика учуутала, СӨ үɵрэҕириитин туйгуна;
• Иннокентьева Анидора Игнатьевна – музыка учуутала, СӨ утуелээх учуутала.
«Мичил» оҕо тэрилтэтэ.
1. 1960с 15 оҕолоох дьааһыла аһыллыбыт, кыһын сэбиэдиссэй Васильев Николай Степанович. Сайыныгар саҥа детсад тутуллан №1 детсад аһыллыбыт сэбиэдиссэй Иванова Елена Федоровна. 1961 с. дьааһыла аьыллыбыт Сэбиэдиссэйинэн фельдшер үөрэхтээх, омугунан украинка Поздеева Нина Васильевна үлэлээбитэ.
2. 1962 сыллаахха өссө биир детсад аһыллыбыта. 20 оҕо сылдьар этэ. Лыткина Анна Семеновна сэбиэдиссэйдээбитэ. Бу №2 саҥа детсад
3. үс дьиэнэн арахсан оҕону иитии-көрүү хайысханан үлэлээн олорбуттар
4. 1971с холбоон деткомбинат диэн буолбут, сэбиэдиссэйинэн Типянова Евдокия Прокопьевна анаммыт. Үөрэтии систематыгар киирбиттэр.
5. Билигин «Мичил» детсад буолан үс группалаах 540 м2 дьиэҕэ улэлии турар. 27 улэһиттээх. Ол иһигэр 10 педагог: 6 иитээччи, физрук, музрук, педагог-психолог, старшай воспитатель онтон 3 административнай улэһит, атыттара араас үлэһиттэр .
2009с республиканскай экспериментальнай площадкаҕа киирэн оҕону эт-хаан өттүнэн сайыннарыыга киирэн үлэлээбиппит. Билигин 60 оҕо сылдьар, кратковременнай группаны киллэрэн туран.
Сэбиэдиссэйдэр
1960-1970 сылларга икки детсадка уонна биир дьааһылаҕа үлэлээбиттэр:
1960-1961 с.с.Васильев Николай Степанович .
1961 с. өссө биир детсад аһыллыбыт онно
1961-1971 с.с. Иванова Елена Андреевна (1917-1998) үлэлээбит.
1961 с. . Поздеева Н.В. 2 №-дээх детсаадка Лыткина дьааһылаҕа үлэлээбиттэр. 1971 с. икки детсаады уонна дьааһыланы холбоон биир детсад буолбуттар.
1961-1971 с.с. Поздеева Нина Васильевна (1928-1988)
1971-1988 с.с. Типянова Евдокия Прокопьевна -1936
1988-2001 с.с.Ушканова Ольга Федоровна 1948
2001-2004 с.с Матвеева Римма Георгиевна -1964
2004-2005 с.с.Шараборина Августина Васильевна 1979
2006-2011 с.с. Антонова Анна Алексеевна – 1964
2011 с. Васильева Оксана Иннокентьевна -1965
Нэьилиэккэ ыытыллар улэлэргэ актыыбынайдык кыттабыт. «За вклад в развитии дошкольного образовании» бэлиэ хаһаайыттара Ушканова О.Ф, Макарова А.И. 5 компьютер баар, биир интернетка холбонон турар.
“Сардаҥа” оҕо тэрилтэтэ.
1973 сыл муус устар 23 күнүгэр сопхуос дириэктэрэ Н.И.Прокопьев титулга киллэттэрэн типовой бырайыагынан 50 миэстэлээх «Сардаҥа» детсады сопхуос үлэһиттэригэр анаан туттарбыта. Онон сопхуос көрүүтүгэр үлэлээбит.
1974 сылтан деткомбинат «Сардаҥа», 90-с сылларга ясли-сад «Сардаҥа», 2003 сыл муус устар ыйыгар оскуола иннигэр үөрэтэр судаарыстыба тэрилтэтэ «Сардаҥа» детсад буолбут, 2003 сыл ахсынньы ыйыгар оскуола иннинэ үөрэтэр муниципалитет тэрилтэтэ «Сардаҥа» детсад буолар, 2011сыл сэтинньи ыйыттан оскуола иннигэр үөрэтэр оҕону кэрэ эйгэтигэр уһуйар хайысхалаах бөддьүөккэ тутуллар муниципалитет тэрилэтэ «Сардаҥа» Маалыкай сэлиэнньэтин детсада диэн буолар, онтон 2015 сыл ахсынньы ыйыттан бүддьүөккэ оскуола иннинэ үөрэтэр, Саха өрөсппүүбүлүкэтин Ньурба оройуонун муниципалитетын тэрилтэтэ «Сардаҥа» детсад диэн ааттанар. Салайааччыларынан үлэлээбиттэр:
1974-1986 Евсеева Мария Иннокентьевна (1935)
1986-1991 Степанова Антонина Прокопьевна (1950)
1991-2003 Седалищева Пелагея Николаевна (1949)
2003-2007 Николаева Майя Николаевна(1970)
2007-2011 Михайлова Ольга Валерьевна (1984)
2011-2014 Иванова Людмила Владимировна (1985)
2014 сылтан Григорьева Туйара Серафимовна(1975) салайан олорор.
Дьиэ уопсай иэнэ 429,2 кв.м, кухня – прачка иэнэ 52,5 кв.м.
Барыта 27 үлэhит баар, сэбиэдиссэй, завхоз, старшай баспытаатал, психолог, музыкальнай руководитель, физкультура инструктора, гигиена инструктора, 6 иитээччи, 6 иитээччи көмөлөhөөччүтэ, 2 повар, таҥас сууйааччы, таҥас өтүүктээччи, рабочай, дворник, 3 харабынай
Барыта 67 оҕо сылдьар, оо саада тэриллиэиттэн быhа холоон 700 оо иитиллэн тахсыбыт.
Ильина Галина Спиридоновна Нагрудной знак - «За вклад в развитие дошкольного образования», Седалищева Пелагея Николаевна – Бордоҥ нэһилиэгтн бочуоттаах олохтооҕо.
Тэрилтэ нэhилиэк, улуус олоҕор актыыбынайдык кыттар, ол курдук эдэр ыччат «Ситим» түмсүүтүгэр бааллар Аржакова О.С., Иванова Л.В., Тагров К.В., Макарова И.В., дьахталлар сэбиэттэригэр Григорьева О.А., Платонова М.Н., эбээлэр түмсүүлэригэр Иванова С.А., нэһилиэк депутаттарын сэбиэтигэр Михайлова О.В., инбэлииттэр түмсүүлэригэр Ушканова А.С., общественнай сэбиэткэ Григорьева Т.С., КДН-ҥа Михайлова О.В., ол таһынан волейбол сборнайыгар бааллар Спиридонова Н.Н., Макарова И.В., Аржакова О.С., 2016 сыл нэһилиэк иһигэр ыытыллыбыт «Хабылык» күрэҕэр 1 миэстэ, региональнай «Алыптаах үҥкүү түһүлгэтэ» 2016 сыллаахха үһүс төгүлүн ыытыллар күрэххэ «Сардаҥа» эбээлэрин ансаамбыла 3 истиэпэннээх лауреат буоллулар, «Сардаҥа» эдэр үлэһиттэрин ансаамбыла ситиһиилээхтик кытынна, бэлэмнэнии бөлөх иитиллээччитэ Спиридонова Лера Республиканскай «Кыһын Саха Сириттэн саҕаланар » диэн
күрэххэ 2016 с. 3 истиэпэннээх дипломант буолла, иитиллээчилэр интернет ситиминэн араас Россия таһымнаах уруһуй күрэхтэригэр ситиһиилээхтик кытталлар.
1. Тэрилтэ иhигэр барыта 2 персональнай компьютер, 4 ноутбук баар.
2. 2016 сыл тохсунньутуттан хамнас карточкаҕа түhэр буолта.
3. 2016 сыл сэтинньититтэн тэрилтэ иhин таhын устар тэрил холбонно.
Эти-хааны чэбдигирдии уонна успуорт.
Урут нэһилиэккэ эти-хааны чэбдигирдии үлэтин оскуола физкультураҕа учууталлара ыыталлара. Ити үлэни кимнээх аан бастаан саҕалаабыттарын билбэтибит. Нэһилиэк олохтооҕо Кузнецов Василий Николаевич физкультура учууталынан ананан кэлэн оҕолорго эрэ буолбакка ыччат ортотугар ити үлэни салҕаабыт. Кини тустууну болуйбуолу онтон да атын көрүҥнэргэ оҕолору, ыччаттары дьарыктаабыт. үлэлээбит.
1962-1969 с.с Кузнецов Василий Николаевич (1936-1974 )
1964-1968 с.с.Агеев Александр Александрович буоксаҕа дьарыктаабыт.
1966 с. спортсаала тутуллубутун кэннэ ити үлэ лаппа сэргэхсийбит.
Аммосов Ким Николаевич физругунан кэлэн баран ыччаттары эмиэ дьарыктыыра.
Сопхуоска үлэ гимнастикатыгар инструктор диэн көрүллүбүтүгэр 1969-1974 с.с. Такыров Владимир Николаевич (1946 с.) үлэлээбитэ. Кини кэнниттэн Тыаһытов Василий Афанасьевич , Григорьев Иннокентий Николаевич үлэлээбиттэрэ.
1993 с. Тыаһытов Василий Афанасьевич (1951 с.) оҕолору буоксаҕа дьарыгын саҕалаабыт. Ону таһынан көҥүл тустууга, хапсаҕайга, хайыһарынан болуйбуолунан, остуол тиэниһинэн оҕолор дьарыктаналлара.
2012 с. арочнай саала үлэҕэ киирбит. Оҕо спортивнай оскуолата тэриллэр. Онно дириэктэрдэринэн үлэлээбиттэр:
2013-2016 с.с. Шараборин Александр Владимирович (1979 с)
2016 сылтан Степанов Прокопий Юрьевич үлэлии сылдьар.
Спортивнай оскуола 3 филиаллаах Өҥөлдьө, Хатыы, Малдьаҕар, барыта 20 үлэһиттээх ол иһигэр Маалыкайга 15 онтон тренерэ 8.
Маалыкайга оҕолор 7 көрүҥҥэ дьарыктаналлар: буокуска, хайыһар, остуол тенниһэ, мас тардыһыыта, саахыиат болуйбуол, хапсаҕай.
Саахыматы 2004 с. Иванова Акулина Иннокентьевна (1972 с.) дьарыктыыр.
Оҕолор ситиһиилэрэ:
Иванова Варвара Гаврильевна (1994 с.) Кыргыттарга өрөспүүбүлүкэ чөмпүйүөнэ.
Галактионов Петр Андреевич (1993 с.) Улахан дьоҥҥо бастакы дуоскаҕа өрөспүүбүлүкэ чөмпүйүөнэ.
Галактионов Алексей Андреевич (1995 с.) Оҕолорго өрөспүүбүлүкэ призера 2, 3 миэстэ.
Иванов Михаил Иннокентьевич (1996 с.) Оҕолорго өрөспүүбүлүкэ призера.
Саввинов Петр Алексеевич (2005 с) Оҕолорго өрөспүүбүлүкэ призера. Россияҕа Москва куоракка кыттааччы оҕолорго.
Кириллина Жанна Николаевна (2001 с.) Өрөспүүбүлүкэҕэ 3 миэстэ оҕолорго 2016 с.
Андреева Хаарчаана Саввична (1999 с.) Өрөспүүбүлүкэ призера 2013, 2014, 2015 с.
1995 с. Иванов Николай Иванович буоксаҕа Арассыыйаҕа оҕолорго чөмпүйүөн.
2015 с. Тыаһытова Валя оҕолорго Уһук Илиҥҥэ чөмпүйүөн, Арассыыйаҕа 2 миэстэ
2015 с Васильева Уйгулаана буоксаҕа Уһук илиҥҥэ чөмпүйүөн, 2016 с. 11-с миэстэ.<|endoftext|>
Иванов Геннадий Васильевич
Айар үлэнэн 1966 сыллаахтан дьарыктанар. Маҥнайгы ыстатыйата «Бэлэм буол» хаһыакка 1966 сыллаахха алтынньы 30 күнүгэр тахсыбыта. Аан бастакы хоһоонун 1969 с. армияҕа сулууспалыы сылдьан суруйбута. Билигин 60 тахса хоһоонноох. Онтон элбэх хоһооно ырыа буолбуттара. Бэйэтэ эмиэ ыллыыр. Ону угуттаан оҕолоро эмиэ ырыаһыттар. Онтон айар үлэтин туһунан этэр буоллахха кыра эрдэҕиттэн сайылыкка улааппыт буолан айылҕаны кытта ыкса сибээстээх.
Кини биир ураты үлэтинэн куннээҕи бэлиэтээһиннэр уонна айылҕаны кэтээн көрүү буолар. Саха дьоно былыргы өбүгэлэрин саҕаттан күн-дьыл туругун уонна инниктин хайдах буолуохтааҕын кэтээн көрөллөрө уонна билгэлииллэрэ. Кини өбүгэтин үгэһин тутуһан күнү — дьылы кэтээн көрөр. Бу үлэтин 1966 сылтан саҕалаабыт. Үлэтин саҕалыаҕыттан күннээҕи дневнигы суруйан саҕалаабыта.
Иккис үлэтэ сир — дойду аатын хомуйуу уонна үөрэтии буолар. Нэһилиэгин сирдэрин ааттарын сурукка-бичиккэ тиһиинэн, тоҕо туохтан ааттаммыттарын быһаарыынан дьарыктаммыта балачча да өр буолла. Нэһилиэгин сирдэрэ ааттара сүтэн-оһон, биллэ-көстө умнуллан эрэллэриттэн бу үлэни саҕалаабыт. Өбүгэлэрбит олорбут олохторо, дьарыктаммыт дьарыктара ыкса биир быстыспат сибээстээхтэр. Сири — уоту киһи ааттыыр суон сурахтыыр, өлбөт үйэлиир. Сирдэрбит ааттара — бу эмиэ биһиги баайбыт дуолбут буолар. Онон нэһилиэгим сирдэрин ааттарын уйэтитээри, кэлин наадалаах буолуо диэн дьарыктанар. Куокуй топонимикатынан хойут бэйэбит о5олорбут дьарыктанар куннэрэ тиийэн кэллэ5инэ, кини суруйбут сирдэрин ааттара комо буолуо. Бу улэтин тумугун туоьулуур «Алаас аатынан, дойду сура5ынан» диэн кинигэни бэчээттээн таьааттарбыта.
Үһүс айылҕаҕа сыһыаннаах үлэтэ булка-аска үөрэтии буолар. Былыр-былыргыттан саха киһитэ булка-аска сыһыана ураты буолара. Үтүмэн үйэлэр саҕаттан сахалар удьуордаан булка дьоҕурдаах дьон буолаллар. Дьэ, ол үгэстэн кини да туораабатах киһи. Кини кыра эрдэҕиттэн аҕатын ытаан туран батыһан бултаһа барсара. Бэйэтэ улаатан баран уолаттарын кыра саастарыттан булт абыланар ииппитэ. Киһи сиргэ сылдьан уоту — күөһү сэрэнэн туттуохтааҕын, оту — маһы харыстыахтааҕын, сиэри — туому тутуһуохтааҕын оруу үөрэтэрэ. Кэлэр көлүөнэҕэ өбүгэлэрин үгэстэрин салгыахтара диэн эрэнэр.
Биир саамай чаҕылхай үлэтинэн буолар: төрүттэри үөрэтии буолар. «Хас биирдии тыынар- тыыннаах орто дойдуга удьуордааһын баар буолан тыыннаах. Хайа баҕарар киһи утумнаан, салҕаан иһэр удьуорун билиэхтээх. Ону билии киһи өйүн-санаатын тулхадыйбат сис баайа буолар. Хантан хааннааххын, кимтэн кииннээххин, диэн сахаҕа киьинэн ааҕыллыбат. Төрдүн-ууһун билэр киһи ытыктанар, убаастанар. Саха киһитигэр саамай ирдэнэр тулхадыйбат төрдү-ууһу билии». — «Ыал Бии Билиитэ» кинигэҕэ урууну-аймаҕы билии туһунан бу курдук этиллибит. Кини элбэх киһиэхэ кинилэр төрүттэрин, силистэрин-мутуктарын быһааран төрүччү оҥорон урут билсибэтэх дьон аймахтыы буолан хаалбыт түгэннэрэ эмиэ баар. Бу курдук төрүттэри үөрэтии биир саамай наадалаах үлэтин биллим. Биһиги төрөөбүт төрүт сирбит уруккутун, хантан хааннаахпытын, кимтэ киимнээхпитин, бэйэбит төрүттэрбитин билбэт буоллахпытына, кинилэр олохторун дьаһахтарын, тылларын-өстөрүн сэҥээрбэт, суолта биэрбэт буоллахпытына омук быһыытынан эстэбит симэлийэбит.<|endoftext|>
Сивцев Илья Ефремович
1952 сыллаахха Саха АССР Нам улууhун Шмидт нэhилиэгэр учууталлар дьиэ кэргэннэригэр төрөөбүтэ. Кып-кыра буп-будьурхай баттахтаах уол этэ. Аҕатын Таллан Бүрэ табаарыhа поэт Ылдьаа Чаҕылҕан кэриэhигэр кинини Ылдьаа диэн ааттабыттара. «Буhурук» диэн бэйэтин хос эhэтин 1821—1857 с.с. улуус кулубата Сивцев Уйбаан Андреевич — Буhурук аатын таптал аат гынан иҥэрбитэ. Ылдьаа кыра эрдэҕиттэн сытыы, түргэн-тарҕан туттуулаах, мэник, тэбэнэттээх уол оҕото буолан улааппыта.
Нам орто оскуолатын үөрэнэн бүтэрэн баран Сэбиэскэй аармыйа кэккэтигэр сулууспалаабыта, кэлэн 1974 сыллаахха Горькай аатынан Москубатааҕы литературнай үнүстүүккэ үөрэнэ киирэр. Үөрэҕин бүтэрэн 1977 сылтан Нам улууhун «Ленин суола» кэлин «Эҥсиэлигэ» аатын уларыппыт хаhыакка кореспонденынан, литературнай үлэһитинэн, сүрүн эрэдээктэри солбуйааччынан, эппиэт сэкэрэтээринэн үлэлээбитэ.
Элбэх сыллар усталарыгар Саха сирин суруналыыстарын сойууhун намнааҕы отделениятын бэрэссэдээтэлинэн талыллан үлэлээбитэ. «Отуу уота» литературнай түмсүүнү салайан үлэлэппитэ.
Кыраайы үөрэтииннэн, Нам улууhун устуоруйатын үөрэтиинэн дьарыктаммыта.
Үс туомнаах «Книга памяти» диэн Нам улууhуттан аҕа дойду улуу сэриитин кыттыылаахтарын туhунан улахан үлэни оҥорон турар.
Элбэх доҕоттордоох — атастардаах, дьиэтигэр — уотугар сүрдээх ыалдьытымсах, үөрүнньэҥ этэ. Бэйэтин үлэтигэр ураты бэриниилэҕэ, халбаннаабат санаалааҕа. Нам улууhун «Эҥсиэли» хаhыат эрэдээксийэтигэр, улууhун туhугар эҥкилэ суох олоҕун тиhэх күннэригэр диэри үлэлээбитэ. Кини илиитин иhинэн бэрт элбэх хаhыаттар, кинигэлэр, брошюралар, буклеттар редакцияланан, корректураланан, версткаланан, суруллан — чочуллан тахсыбыттара. Кини айар талааннаах, суруйар дьоҕурдаах дьоннору өрүүтүн өйүүрэ, кинилэр общественнай корреспондентан журналистка тиийэ үүнэн тахсалларыгар улахан үтүөлээх. Бу сыралаах үлэтин түмүгэ: ССРС журналистарын союhун чилиэнэ, Арассыыйа уонна Саха сирин журналистарын үлэлэрин көрүүлэр лауреата, Кыhыл көмүс боруо хаhаайына, Улуус Бочуоттаах гражданина, өрөспүүбүлүкэ Бэчээтин туйгуна.
Илья Ефремович эрдэ этиллибитин курдук элбэх брошюраны, кинигэни литературнай редактор быhыытынан таhаттарбыта. Ол курдук: Алексеев Е. Е. «Кырдьык уонна карьера», Рыкунов Н. М. «Поэзия — төлөн, поэзия — үлэ!», Замятин Т. И. «Эҥсиэли хочотугар», Кустуров Д. В. «Репрессия ыар тыына», Колмогоров В. Е. «Нам улууhа 19 уйэҕэ», Халыев Т. Т. «Таптал хочото» о.д.а. Биир улахан үлэтинэн буолар Нам улууhун «Мэҥэ Таас» кинигэ маҥнайгы тома.
Илья Ефремович Сивцев айар-суруйар үлэтин үгэнигэр сылдьан ыарахан ыарыыны утары дьүккүөрдээхтик туруулаhа сатаан баран баара суоҕа 52 сааhыгар күн сириттэн барбыта.<|endoftext|>
Алексеев Семен Михайлович
Тохсунньу 28 күнүгэр 1937 c. Маалтааны нэһилиэгин Куудук учаастагар дьадьаҥы дьиэ кэргэнигэр төрөөбүтэ. 1954 с. Кэптин 7 кылаастах оскуолатын бүтэрбитэ. Оскуола кэнниттэн биир сыл табаһыттаабыта, 1956-1959 сс. Советскай Армия кэккэтигэр Чита уобалаһыгар сулууспалаабыта. Армияттан кэлэн баран, табаһыттар биригээдэлэригэр биригэдьииринэн 1964 с. дылы үлэлээбитэ. Ити сыл Дьокуускай куоракка 1№-дээх СПТУ-га суоппардар куурстарыгар үөрэммитэ, бүтэрэн баран суоппар ыарахан эриирдээх-мускуурдаах, ол эрээри чиэстээх-бочуоттаах үлэтин саҕалаабыта.
Бастаан ГАЗ-66 массыына уруулугар олорбута. Кэптин-Маҥаны икки ардыларыгар колхоз иһинээҕи наадаҕа сүүрдүбүтэ, хас да сыл бензин таһар массыынаҕа ситиһиилээхтик улэлээн коммунистическай үлэ ударигын аатын ылбыта.
1967-1997сс. отут сыл устата уу баһар массыынаҕа суоппардаабыта. Семен Михайлович оройуон үрдүнэн социалистическай куоталаһыыны көҕүлүүрэ, ол иһин оройуон саамай чулуу суоппардарын ортотугар аата ааттанар буолбута. Саҥаттан сана кирбиилэри дабайыы, техника күүһүн муҥутуурдук туһаныы, айаҥҥа саахала суох сылдьыы кини үлэтин уонна олоҕун биир тутаах көрдөрүүтэ буолбута.
Билигин бочуоттаах сынньалаҥҥа олорор, кэргэнинээн 6 оҕону иитэн, 16 сиэннээх, 3 хос сиэннээх.
Наҕараадалара.
Семен Михайлович өр сыллааҕы үлэтэ үрдүктүк сыаналаммыта: 1979-1986 cc. онус уонна уон биирис пятилетка кыайыылаҕа знактар, 1986 c. «Үлэҕэ килбиэнин иһин» мэтээл, 1997 с. «Үлэ ветерана мэтээл», үс төгүл Саха АССР Верховнай Советын президиумун Бочуотунай грамоталара.
1995 сс. 98 №-дээх алтынньы 19 күнүгэр улуус дьаһалтатын баһылыгын уурааҕынан Горнай улууһун Бочуоттаах гражданинын аата иҥэриллибитэ.<|endoftext|>
Танатос
Та́натос, Та́нат, Фа́нат ( , «өлүү») — грэктэр мифологиялатыгар өлүүнү көрдөрөр, Нюкта уонна Эреб оҕото , Гипнос игэрэ аҥаара.
Танатос тимир сүрэхтээх. Кини атын таҥаралартан уратыта бэлэҕи-туһаҕы сөбүлээбэт. Танатос культа Спартаҕа баар этэ.
Танатос үксүн кынаттаах уонна умуллубут факеллаах уол курдук ойууланар.<|endoftext|>
Доҕордоһуу түмэлэ
Доҕордоһуу түмэлэ Өлүөнэ өрүс орто сүүрүгэр уҥа кытылга Суотту дэриэбинэ таhыгар, Дьокуускай куораттан сэттэ көс ыраах турар. Аhаҕас халлаан анныгар турар устуоруйа-архитектурнай түмэл буолар.
Түмэл Саха Сирин биллэр айар суруйааччы Суорун Омоллоон көҕүнэн тутуллубут. Бу «Ленскай острог» (Дьокуускай) урукку сиригэр тутуллан турар. Ол острогу биллэр сир арыйааччылара аспыттара, кинилэр быыстарыгар Семён Дежнев, Иван Москвитин, Ерофей Хабаров. Түмэл киинигэр, халлаан анныгар Зашиверскай Спасскай Церковын острога баар. Церковь тула Саха Сиригэр олорор норуоттар дьиэлэрин көруҥнэрэ тутуллан тураллар. Хотугу норуоттар култууратын ис хоhоонун кэпсиир араас сыаналаах маллар бааллар. XIX—XX үйэтээҕи сахалыы былыргы таҥастар, үрүҥ көмүс киэргэллэр, чороон араас көруҥнэрэ баар. Ол таhынан түмэл элбэх уруhуйу мунньан олорор.
Түмэл турар сирин айылҕата, экспонаттарыттан хаалсыбат көрүҥнээх.
Суолбут устун баран иhэн бастакынан Балаҕаны көрөбүт — сахалар кыhын олорор дьиэлэрэ. Былыргы түөрт муннуктаах дьиэни түргэнник тутуохха сөп. Истиэнэтин чараас хаптаhынынан саайаллара. Дьиэ сууллубатын курдук балаҕан ортотугар саамай кытаанах остуолбалары туруораллара. Муостатыгар тэпсиллибит буор сытара, кырыыhатыгар хаптаhынан бүрүйэн баран буор куталлара. Истиэнэтин тас өттүттэн буору кытта буккуллубут балбааҕынан сыбыыллара. Соҕуруу өттүгэр абааhылар олороллор диэн тахсар ааны илин диэки көрөр гына оҥороллоро. Ол иhин сахалар дьиэлэрин кэннигэр тыа турар буолара. Түннүгү былыргы сахалар тардаллыбыт оҕус хабагынан уонна муустан оҥороллоро.
Балаҕан иhэ боростуой буолара. Кирии аан уҥа өттүгэр көмүлүөк оhох турар. Оhох дьиэ ортото буолара. Истиэнэ тула ороннор турараллара. Дьиэ хаhаайынын миэстэтин аата Дархан орон.
Ураhа- былыргы сахалар сайыҥҥы дьиэлэрэ. Көҥүстүү быһыылаах турар уhун мастарынан оҥоhуллара. Иhинээҕитэ балаҕан киэнин курдук буолара. Yөhээтигэр буруо тахсар хайаҕас баар.
Түмэл киинигэр салҕыы баран иhэн Индигир өрүс кытылыгар 1700 сыл. тутуллубут Спасскай церковь куоппуйатыгар тиийэбит, хомолтолоох түбэлтэнэн биллибит хара оспаттан өлбүт «Зашиверскэй острог». Соторутааҕыта тутуллубут да буоллар, сахаларга улахан устуоруйа уонна архитектурнай оруолу оонньуур.
Сыаркап кэннэ Баасап атыыhыт дьиэтэ кэлэр. Ол эмиэ түмэл буолан турар. Иhигэр элбэх араас мал баар.
Салҕыы баран истэххэ тыал миэлниссэтэ кэлэр. Онно киирэн ис оҥоhуутун көрө-көрө хаартыскаҕа түhүөххэ сөп. Инэн түмэл көрүүтэ бүтэр, аны көрүү вышкатыгар тахсабыт. Тахсан баран, үөһэттэн Уус-Алдан айылҕата көстөр.<|endoftext|>
Ньурба улууһун Бордоҥ нэһилиэгэр доруобуйа харыстабыла
1926 с. Кукаакы нэһилиэгэр бастакы медпууну Сунтаартан төрүттээх Попов Николай Иванович үлэлэппит.
1934-1938 с.с. Сунтаар Кутанатыттан төрүттээх Попов Б.И. кэлэн үлэлээн сылдьыбыт. Ол кэнниттэн Шамаев, И.А.Илистяров, А.М.Широкова, Одегова диэн биэлсэрдэр үлэлээн аапыттар.
1948 с. алтынньы 7 к. 130 №-дээх Ньурба оройуонун доруобуйа харыстабылын салаатын бирикээһинэн Маалыкайга 5 куойкалаах учаастактааҕы балыыһа аһыллыбыт Семенов В.А. (Күүстээх Бааска) дьиэтигэр. Бастакы быраас Тюмень куорат кыыһа Григорьева Раиса Пантелеймоновна анаммыт уонна 1950 с. дылы үлэлээбит.
1950-1953 с.с. Гервазиева Людмила Александровна сэриигэ байыаннай хирурунан сылдьыбыт быраас үлэлээбит.
1954-1960 с.с. Кустова Евстолия Николаевна . Кини туруорсуутунан 1956 с. саҥа балыыһа дьиэтэ тутуллубут.Балыыһа 10 миэстэлээх буолбут.
1960-1962 с.с. Зверева Вера Сергеевна, Сергей Зверев-Кыыл Уолун кыыһа.
1962-1964 с.с.Петрова Лидия Афанасьевна.
1964-1966 с.с. Васильев Анастас Алексеевич
1966-1968 с.с. Еремеев Прокопий Федорович.
1969 с билиҥҥэ дылы Николаев Николай Наумович үлэлиир.
Балыыһаҕа аналлаах тутуулар хаһан тутуллубуттара:
1969 с. 107 кв.м. иэннээх амбулатория дьиэтэ
1973 с. төрүүрдьахталларга уонна оҕолору сытыаран эмтииргэ аналлаах балыыһаҕа самалык тутуу.
1978 с. Бэс Чагдаттан көһөрөн балыыһаҕа самалык дьиэ тутуллан балыыһа миэстэтэ 35 куойкаҕа тиийбитэ уонна ититэр ситим тутуллан үлэҕэ киирбит.
1984 с. молочнай куухуна тутуллубут.
1985 с. гараж
1988 с. стоматологическай кэбиниэт амбулатория дьиэтигэр сыһыары тутуллубут. Стоматолог быраас көрүллэн үлэлиир буолбут. Бастакы стоматологынан Андреева Ольга Владимировна үлэлээбитэ. Онтон Степанова Светлана Семеновна, Николаева Айталина Николавна, Птицын Роман Гаврильевич үлэлээн сылдьыбыттара. Билигин Егоров Макар Владимирович үлэлиир.
Бу тутуларга барытыгар сопхуос үбүнэн, дьонунан, тиэхиникэнэн көмөлөспүт.
1995 с. САПИ үбүгэр сылгы собуота икки этээстээх дьиэлээх балыыһа коплексын тутан биэрбитэ.
Балыыһаҕа клиническй лаборатория , физиотерапия, массаж, флюрорентген, стоматологическай кэбиниэт бааллара, молочнай куухуна үлэлиирэ. Кэлин үп суох диэн молочнай куухунаны уонна флюрокэбиниэти сабан кэбиспиттэрэ балыыһа миэстэтин сарбыйбыттара.
Билигин баар учаастактааҕы балыыһа 3 нэһилиэк Хатыы, Маалыкай, Малдьаҕар нэһилиэнньэтин көрөр-истэр.
Дьиэтэ:уота аппаратурата, оборудованията:
Балыыһа дьиэтэ 624, 9 кв.м.
Гараж 96,8 «
Куухуна 49.7 «
Прачка 28,6 «
Кетлер=тренажер кэплиэгэ 1 уст.
Көмпүүтэр 3 «
Төлөпүөн, тэлэбиисэр, интернет
Балыыһа миэстэтэ: 10 куойка, 3 оҕо куойката, 3 күнүскү стационар.
2016 с. сыллааҕы былаан:
Сытыахтаах киһи ахс. Куойка күн
Поликлиникаҕа көрүү былаана
Көрүүгэ Тиис кэбиниэтэ
Улахан дьоҥҥо 818 190
Профилактика 423 214
Суһал көмө 409 32
Профилактика 727 467
Суһал көмө 346 37
Барыта 27 ол иһиттэн бырааһа 3, орто персонал 12, алын персонал 7, атын үлэһиттэр 5.
Эмтиэкэ.
Маалыкай сэлиэнньэтигэр аан бастаан 1962 с. пуун быһыытынан ыал дьиэтигэр аһыллыбыт.
Онно 3 сыл фармацевт Евсеева Октябрина Григорьевна (1937 с.) үлэлээбит.
1965-1975с.с. фармацевт Андреева Алесандра Иннокентьевна амбулатория дьиэтигэр үлэлээбит.
1975-1978 с.с. Федорова Полина Антиповна (1953 с.) 99 №-дээх эмтиэкэни тэрийбит.
1989 с. Маалыкай эмтиэкэтэ Ньурбатааҕы 11 №-дээх эмтиэкэ салаата буолбут.
1978-1989 с.с. Павлова Римма Валентиновна (1953с).СӨ фармациятын туйгуна.
1989-1893 с.с. Иванова Александра Семеновна (1956 с.) Фармация бочуоттаах бэтэрээнэ.
1993-2009 с.с. Николаева Екатерина Николаевна (1966 с) «СӨ фармациятыгар үтүөлэрин иһин» бэлиэ.
2009 сылтан Егорова Мария Семеновна (1959 с.) СӨ фармациятын туйгуна.<|endoftext|>
Ньурба улууһун Бордоҥ нэһилиэгин тэрилтэлэрэ
Олох-дьаһах хаһаайыстыбата.
Ыһыллыы иннинэ туох баар нэүилиэк тэрилтэлэрин сопхуос көрөн олорбут. Онтон 1992 с.диэки дьаһалта тэриллибитин кэннэ социальнай тэрилтэлэри көрүү дьаһалтаҕа көспүт. Онон туспа салайааччы көрүллэр буолбут.
1992-1995 с.с. Петров Юрий Тимофеевич (1943 с.)
1993 с. Олох-дьаһах хаһаайыстыбата хозрасчетнай тэрилтэ буолбут.
1995-2002 с.с. Такыров Владимир Николаевич (1945 с.)
2003 с. Олох-дьаһах унитарнай тэрилтэтэ буолбутугар Ньурбатааҕы филиал Маалыкайдааҕы учаастага диэн ааттаммыт.
2001-2008 с.с. Васильев Олег Егорович (1960 с.)
2008 с. билиҥҥэ дылы Саввинов Григорий Фролович (1973 с.)
ОДьХ билигин 4 хочуоллаах. Оскуола, «Мичил», «Сардаҥа» оҕо тэрилтэлэрэ, балыыһа.
Оскуола хочуола сылытар тэрилтэлэрэ: оскуола, культура дьиэтэ, дьаһалта, бибилитиэкэ, кыамматтар 2 этээстээх дьиэлэрэ, кэрэ эйгэтин оскуолатын икки дьиэтэ, спортсаала, түмэл, сылгы собуотун маҕаһыына. 16 чааһынай ыал уонна 8 кыбартыыралаах олорор дьиэ. Тас турба уһуна 1612 п.м.
«Сардаҥа» ситимигэр почта холбонон турар.
Аварийнай дизелнэй э/с -3 уст.
Сибээс.
1934 с. төлөпүөн, араадьыйа линийэтэ аан бастаан тардыллыбыт.
Бастакы монтерунан Ньурбаттан Иванов Степан Романович үлэлээбит, онтон Наумов Николай Борисович.1
Сэрии иннигэр Николаев Николай Иннокентьевич ( Саҥыйах Ньукулай), Иванов Михаил Гаврильевич (Баатам уола) үлэлээн ааспыттар.
Сэрии сылларыгар Габышева Клавдия Степановна үлэлээбит.Почта кини ийэтин дьиэтигэр Габышева (Ксенофонтова ) Анна Васильевна дьиэтигэр үлэлээбит.
1950 с. почта Хонотов Василий Петрович дьиэтигэр көспүт. Онно МБ-30 батареянан үлэлиир төлөпүөн коммутатора, радиоузел баар эбит.
1960 с. почта дьиэтэ порт таһыгар тутуллубут.Биир өттүгэр ыал олорор тилэри дьиэлээх. Онно Диодоров Прокопий Варламович үлэлээбит. Ити сыл радиоузелга эмиэ дьиэ почта таһыгар тутуллубут. Ити дьиэҕэ бастакынан Марков Сокол Иванович үлэлээбит. Монтерунан Хаптасов Николай Николаевич, Иванов Иван Трофимович, Павлов Николай Николаевич, Иннокентьев Иннокентий Софронович, Рожин Иван Софронович, Казаков Николай Николаевич үлэлээбиттэр. Ити кэмнэргэ радиоузелга «Казахстан» приемник, ТУ-100 усилитель, РД ПК-30 Хатыыга, Малдьаҕарга ыытар ппараттар турбуттар. Араадьыйа узела 2006 с. муус устар ыйга дылы үлэлээбит, онтон салгынынан кэлэр буолбут
1963-1978 с.с. Саввинова Пелагея Семеновна почта начальнигынан үлэлээбит. Бастакы почтальон Андреева Агафья Николаевна.
1964 с. 3 үлэһит көрүллүбүт онно Иванова Татьяна Степановна телефонистканан киирэн баран начельниктыы сылдьыбыт . Кини манна 1980 с дылы үлэлээбит.
1967 с. почтальон Архипова Евдокия Николаевна. Онтон Тыасытова Александра Григорьевна, Алексеева Анастасия Ивановна, Малыкайцева Екатерина Николаевна үлэлээбиттэр.
1974 с. сопхуос саҥа дьиэни тутан биэрбит онно почтаны кытта саҥа улахан автоматическай станция үлэҕэ киирбит.
1977-1990 с.с. Иванова Любовь Ивановна почтальонтан саҕалаан начальник солбуйааччыта.
1972 с. Мопполова Евдокия Васильевана (1947с.) телефонистканан киирэн баран начальниктаабыт.
1982-1998 с.с. Федорова Любовь Афанасьевна (1959 с) телефонисткаттан саҕалаан баран кэлин начальник.
1991-2015 с.с. Григорьева Федора Петровна (1971 с.) начальник
2015 с Ушканова Ольга Николаевна (1961 с) начальник бастаан операторынан үлэлээбитэ
2001 с. Духова Розалия Семеновна (1966 с) почтольонунан үлэлиир.
1974 сылтан сибээскэ автоматическай «АТСК-50-200» станция үлэҕэ киириэҕиттэн туспа көспүт. Бу сылга 100 ыалга бастаан төлөпүөн киирбит.
1992 с. 300 нүөмэрдээх буолбут.
2005 с.ахсынньы 28 к. 500 нүөмэрдээх цифровой станция үлэҕэ киирбит. Урукку станция 35 кв. м турбут буоллаҕына бу станция баара суоҕа 12 кв.м турар.
2006 с. таксофон .
2007 с. интернет.
2013 с. кулун тутар 3 к. Билайн суотабай төлөпүөн.
2016 с сайын 10 ханааллах цифровой телевышка туруорулунна.
1972-2013 с.с. бастаан радиоузелга онтон АТС-ка Казаков Николай Николаевич - 1951 с. электромеханигынан үлэлээбит.
1987-2005 с.с. Лазарев Петр Егорович -1957 с. электромеханик
1999-2007 с.с. Иванов Аскалон Христофорович -1957 с.
2006 сылтан Чемпосов Алексей Николаевич-1973 с. 2014 с. соҕотоҕун үлэлиир.
Билигин нэһилиэккэ 410 туочукалаах цифровой станция үлэлиир.
АТС цифровой станция киириэҕиттэн Ростелеком АО буолбут.
Сибээс туһунан матырыйаалы ыллыбыт «Бордоҥ» кинигэттэн 361-363 стр. «Ньурба» хаһыат 2014 с. балаҕан ыйын 3 к. нүөмэрэ Львов А.А. ыстатыйата. Бу хаһыаты уонна сорох информацияны биэрдэ сибээс бэтэрээнэ Казаков Н.Н. уонна Духова Р.С.
Сбербанк.
1974 с. дылы сбербанк агентскай сберкасса диэн почта иһинэн үлэлээбит.
Туох баар докумуону почта начальнига толорбут.
1974 с муус устартан Ньурбатааҕы сбербаан 5038/05 нүөмэрдээх Маалыкайдааҕы филиала диэн ааттанан туспа үлэһиттэммит
1974 с муус устар ыйтан Духова Изобелла Егоравна 1949 с Маалыкайга төрөөбүт үлэһитинэн киирэн 2000 сылга дылы үлэлээбит.
Ол саҕана 1500 килийиэн баар эбит.
2001 с тохсунньуттан 2009 муус устар Иванова Любовь Ивановна 19 с. Маалыкайга төрөөбүт улэһит буолбут.
2009 муус устартан Инокентьева Анна Николаевна үлэлиир.
«Бордоҥ» кредиттиир кээпэрэтиип.
2007 с тохсунньу 17к. тэриллибитэ 210 пайщиктаах
Салайааччылар:
2007-2014 с.с. Иванов Николай Дмитриевич.
2014 сылтан Иванов Иосиф Семенович (1954 с.)
Булҕаахтыр Никифорова Александра Григориева
2010 с пайщиктаах ахсаана 304 бэриллибит заем 286.үбэ 4900 т.с.
Пайщиктаахтар ылбыт кредиттэрин кыайан төлөөбөтөхтөрүнэн кэлин балаһыанньата мөлтөөн сылдьар.
Уматыгынан хааччыйар тэрилтэ.
Сэбиэскэй былаас тохтообутун кэннэ кэтэх тиэхиника элбээбитэ. Уматыгынан хааччынар сыалтан дьаһалта «Саханефтигааһы» кытта дуогабардаһан 1992 с КАЗС-164 диэн заправочнай ыстаансыйаны туттарбыта.
1992-2006 сс. Нутчин Карл Алексеевич.
2006 с билиҥҥэ дылы Нутчин Владимир Карлович үлэлиир. Тэрилтэҕэ 4 үлэһит баар. КАЗС-164 2 тиэхиникэҕэ кутар колуонналаах, 200 куб уматык киирэр 2 систиэринэлээх, дьиэлээх, 1 көмпүүтэрдээх.
Баһаары утары үлэлиир сулаарыстыба этэрээтэ.
Ылбыт учаастага 2400 кв.м. Гараж 156 кв.м.
Үлэһитэ 9
Баһаарынай массыына Урал АЦ- 40, көмпүүтэр – 1, факса – 1, рация – 4, тэлэбиисэр – 1, суотабай төлөпүөн 9.
1984-1985 с.с. диэки сопхуос баһаарынай массыына атыыласпыт, ону бастаан Алексеев Иван Николаевич үлэлэппит.
1998 с. баһаарынай чаас тэриллибит.
2001-2004 с.с.тохтотулла сылдьыбыт.
2004 с. муус устар 1 к. иккиһин муниципальнай баһаарынай чаас тэриллибит. Онно салайааччыларынан үлэлээбиттэр:
1998-1999 с.с. Матвеев Владимир Дмитриевич (1964 с.)
1999-2000с.с.Слепцов Геннадий Андреевич (1957-2002)
2000-2001 с.с. Саввинов Алексей Алексеевич.(1959-2005)
2004-2009 с.с. Егоров Михаил Прокопьевич (1654 с.)
2009 с. билиҥҥэ дылы Кириллин Афанасий Евгеньевич (1983 с.) үлэлиир.
Эргиэн.
Өрөбүлүүссүйэ буолуор диэри нэһилиэнньэни чааһынай эргиэмсиктэр аһынан-таҥаһынан хааччыйбыттар. Сэбиэскэй былаас буолбутун кэннэ 1918 с. «Холбос» потребкооперация тэриллибит. Кини улуустарга уонна нэһилиэктэргэ бэйэтин салааларын тэрийэн дьону-сэргэни аһылыганан-таҥаһынан уонна араас олоххо туттуллар табаарынан хааччыйан олорбут. Нэһилиэктэргэ насполар 1936 сыллар диэки тэриллибиттэр.Маалыкайга уонна Маай диэки холкуостарга таһаҕаһы сайын уунан кунгаас диэн тыынан соһон таһаараллар эбит. Маалыкай киһитэ Егоров Борокуоппай диэн киһи, дьоҥҥо-сэргэҕэ биллэринэн Уһунаак Борокуоппай икки кунгаас тыыны сэтиилэнэн саннынан соһон 5-6 т таһаҕаһы 21 көстөөх сиргэ 5,6 хонугунан Ньурбаттан Маалыкайга Марха өрүс устун аҕалар эбит. Биир итиччэ ыраах сиргэ Эҥээрдэккэ эмиэ соһон тиэрдэр эбит.
Кэлин 50- с сыллартан баржа булунан баржанан, кыһын массыынан таһар буолбуттар.
Ыраах Маай түөлбэтигэр бэрэдэбиэһинэн 1953 - 1965 с. Төкүнүүкэп Дьөгүөр Дьөгүөрэбис ( 1901-1976) үлэлээбит.
Маалыкайга наспо бэрэссэдээтэллэринэн Васильев (Чуппур),Малышева Анна, Кузьмин Николай Данилович, Васильев Василий Степанович, Ивнов Дмитрий Николаевич, Васильев Иннокентий Васильевич 1, Васильев Семен Степанович, Иванов Семен Федорович 11 үлэлээн ааспыттар.
Иннокентьев Иван Егорович (1904-1986) Үлэ Кыһыл Знамята уордьаннаах.
Анисимов Иван Саввич 1(1920- 2006 )
Трофимов Николай Кириллович (1935 с.)
1967 с. сопхуос-рабкооп диэн тэриллибит.
1967-1970 с.с. Габышев Яков Степанович (1929-1970)
1973- 1978 с.с. Петров Семен Александрович 1 (1926-1998 )
1978-1989 с.с. Кириллин Петр Дмитриевич 1 (1930-2013)
1989-1992 с.с. Степанов Василий Федорович
1992-1993 с.с. Потапова Александра Семеновна (1952 с.)
1993-1994 с.с Алексеев Николай Григорьевич (1945-1998)
1995-2006 с.с.Иннокентьев Валентин Николаевич (1958 с)
2005 с. тэрилтэни кыччатан торговай куста диэн буолбут, үлэһит бөҕө аҕыйаабыт. Сорох эбийиэктэрэ сабыллан барбыттар.
2006-2008 с.с. Егоров Александр Христофорович
2008 с. маҕаһыын сэбидиссэйинэн Седалищева Евдокия Семеновна (1960 с.)
2016 с . сэтинньи ыйтан чааһынай маҕаһыын буолбут Николаева Светлана Михайловна
70-80 с. сылларга рабкооп сүрдээҕин кыаҕыра сылдьыбыта.
1972 с. диэки улахан типовой маҕаһыыны “Холбос” тутар биригээдэтэ туппута.
1980 с улахан хонтуора , 1979-1980 с.с. сибиинньэ хотоно тутуллан уонча сыл сибиинньэ иитэ сылдьыбыттар . Кур сибиинньэ ахсаана 78 буола сылдьыбыт.1981 с эргэ гаражка эбии тутуу.1982 сылаас ыскылаат, билигин гараж буолан турар. 1984 с.саҥа хочуол, онно холбоммуттара маҕаһыын, бэкээринэ, 1985 с. типовой 3 боксалаах гараж, 1986 с бу гараж хочуола, 1987 с. үлэһиттэргэ аналлаах 2 кыбартыыралаах олорор дьиэ. Бу тутуулары бэрэссэдээтэл Кириллин П.Д. үбүн булан бэйэтэ биригээдэ тэрийэн туттарбыта.
Билигин маҕаһыын 9 үлэһиттээх, бэкээринэ маҕаһыыны кытта биир дьиэҕэ баар. Бэкээринэ күҥҥэ 405 килиэби оҥорор.
Хочуол, 2 хаптаһын ыскылаат, гараж бааллар
2015 с. маҕаһыын бэйэ атыылаһыытыгар уларытыллыбыта, карточканан төлөбүр, көрөр видеокамера киллэриллибитэ.
Маалыкайдааҕы сопхуос рабкоопка өр биэкэринэн үлэлээбит Кычкина Тереза Николаевна (1942-2010) 1986 с. Үлэ Албан Аата 111-с истиэпэннээх уордьанынан наҕараадаламмыт.
“Бордоҥ” кинигэттэн, М.П.Евсеева “Улахан Бүөтүр ” диэн кинигэттэн уонна Стеепан Васильев аатынан түмэл фондатыттан ылылынна.
Маны таһынан бэйэ дьыалатын тэринэн, маҕаһыын аһан үлэлэтэллэр. Бары нэһилиэнньэҕэ бородуукта атыылыыллар.
“Мария” Жарханскай Иван Ефремович.
“Тойон уйата” Ефремов Тимофей Михайлович
“Уйгу” Семянов Леонид Владимирович
Ньурба оройуонун электрическэй ситимин Маалыкайдааҕы пууна.
Бүлүү ГЭ-һин уота кэлбитигэр 1977 с. Маалыкайга 35/10 квт кыамталаах подстанция тутуллубута. Урукку сопхуос дизельнэй станциятын дьиэтин подстанция таһыгар аҕалбыттара. Манна үлэлээбиттэрэ:
1977-1990 с.с. Моякунов Валентин Константинович
1977- 1995 с.с. Иннокентьев Иннокентий Софронович (1942)
1990-2006 с.с. Петров Юрий Николаевич (1958 с.)
2006 Иванов Герман Иванович (1977 с.)
1998 с. Матвеев Краснослав Дмитриевич (1971 с.)
Гидрометео сулууспа.
1936 с. тэриллибит. Федерация тэрилтэтэ. Докумуоҥҥа киирэр аата: Федеративное государственное управление по мониторингу окружающей среды и гидрологии. Тэрилтэҕэ 3 репер, Марха биэрэгэр 31 сыбаайа, тыал түргэнин , сөҥүүлэри кэмниир, салгын төмпөрөтүүрэтин кэмниир, Марха өрүс уутун таһымын кэмниир тэриллэр бааллар .Марха өрүс уутун биохимическай, радиометрическай анаалыстарга анаан уу пробата ылыллан кииҥҥэ ыытыллар.
2016 с. Марха өрүс уутун таһымын кэмниир спутниковай уу прибора, күн батареята ,
аккумулятор туруоруллубут.
1983-1999 с.с. Львов Федор Антонович (1953-2016)
1999- 2002 с.с. Платонов Кирилл Гаврильевич (1963)
2002-2004 с.с. Егоров Михаил Прокопьевич (1954)
2004 сылтан Васильев Николай Николаевич (1966) үлэлиир.<|endoftext|>
Ньурба улууһун Бордоҥ нэһилиэгин урут үлэлээн ааспыт тэрилтэлэрэ
Партийнай тэрилтэ.
Улахан партийнай тэрилтэ Степан Васильев аатынан холкуос тэриллибитин кэннэ тэриллибит быһыылаах. Холкуоска босхоломмут партком сэкиритээрэ көрүллүбүт быһыылаах.
Онно сэкиритээрдэринэн үлэлээбиттэр.
1960-1962 с.с.Данилов Эдуард Федорович (1933 с.)
1962-1965 с.с. Габышев Яков Степанович (1929-1970)
1965-1967 с.с.Степанов Прокопий Николавич
1967-1968 с.с. Кириллин Петр Дмитриевич 1 (1930-2013)
1968-1970 с.с. Федоров Афанасий Григорьевич (1935 )
1979-1984 с.с. Гуляев Георгий Алексеевич (1937-2006)
1984-1987 с.с. Соловьева Вера Григорьевна (1942)
1989-1990 с.с. Дмитриев Роман Гаврильевич (1954)
1990-1991 с.с. Егоров Михаил Прокопьевич (1954 с)
Комсомольскай тэрилтэ.
Комсомольскай ячейка 1927 с. тэриллибит. Габышев Николай Степанович тэрийбит. Бастакы кмсомолецтарынан буолбуттар: Василий Гуляев, Павел Данилов, Николай Иванов, Семен Иванов, Николай Долбосов, Люба Иванова, Афанасий Мопполов, Прокопий Иванов. “Бордоҥ” кинигэ 97 стр. Сопхуос 1967 с тэриллибитин кэннэ 5 нэһилиэк комсомолецтарын салайарга сопхуоска босхоломмут комсомол кэмитиэтин сэкиритээрэ баар буолбут.
Босхоломмут сэкиритээрдэринэн үлэлээбиттэр:
1959-1962 с.с.Иванова-Золотарева Ирина Николаевна (1941 с)
1962-1963 с.с.Прокопьева Анастасия Семеновна 1936
1963-1965 с.с.Ксенофонтов Василий Кириллович (1931 с.)
1965-1966 с.с.Софронова Елена Гаврильевна (1940 с.)
1966-1971с.с. Осипов Никита Григорьевич
1971-1973 с.с. Саввинов Прокопий Константинович (1941 с.)
1973-1974 с.с. Иванов Петр Тимофеевич (1947 с.)
1974-1976 с.с. Можукова –Степанова Антонина Прокопьевна (1950 с.)
1976-1977 с.с. Кириллина-Евсеева Мария Петровна (1956 с.)
1977-1979 с.с. Данилова-Усова Христина Прокопьевна (1952 с.)
1979-1982 с.с. Николаева Люция Анатольевна (1956 с.)
1982 с. Данилова Светлана Егоровна ( 1956 с.)
1982-1983 с.с.Данилова Наталия Иванована (1957 с.)
1983-1984 с.с. Ксенофонтов Анатолий Васильевич (1959-2013)
1985-1986 с.с. Петрова Наталия Семеновна (1965 с.)
1986-1988 с.с. Аммосова Алевтина Ивановна (1966 с.)
1988-1989 с.с Евсеев Василий Иванович (1963 с.)
Идэлээх сойуус.
Сопхуос буолбутун кэннэ улахан идэлээх сойуус тэриллибит ол аата 1967 с.
Онно раючком онтон профком бэрэссэдээтэллэринэн үлээбиттэр:
1967 с. Окоемов Николай Николаевич
Кириллин Егор Васильевич (1921-1977)
1978-1979 с.с.Саввинов Василий Павлович (1938-2006)
1979-1981 с.с.Ефремов Илья Гаврильевич (1923)
1981-1983 с.с. Тимофеев Николай Сергеевич (1941)
1983-1984 с.с.Соловьева Вера Григорьевна (1942)
1985-1986 с.с.Ким Владимир Романович (1940-2011)
1986-1989 с.с.Тихонов Василий Гаврильевич (1952)
1989-1998 с.с. Иванов Николай Иванович (1951-2009)
Маалыкай бөһүөлэктээҕи милиция салаата.
1974 с Егоров Александр Иванович участковайынан анаммыт. 1976-1988 с.с. кытайдары сыылкаҕа аҕала сылдьыбыттара. Ол онно милиция салаата 1976-1988 с аһылла сылдьыбыта. Милиция салаатын салйааччыларынан үлэлээн сылдьыбыттара.
Новиков –участковай
Федоров Валентин Иванович
Егоров Валерий Александрович
Бөһүөлэктээҕи милиция салаата аһыллыбытыгар начальниктарынан үлэлээбиттэр:
Алексеев Юрий Афанасьевич
Афанасьев Николай Николаевич . Билигин участковайынан
1998 сылтан Саввинов Василий Васильевич (1963) үлэлии сылдьар.
Уопсастыба туһатыгар үлэлиир тэрилтэлэр.
1. “Иэйиэхсит” эбээлэр түмсүүлэрэ..
1995 с тэриллибит. Бастакы салайааччы Кузнецова Вера Николаевна (1942 с.) Кини 2002 с дылы үлэлээбит.
2002-2009 с.с. Семенова Анастасия Николаевна
2009 с билиҥҥэ дылы Егорова Елизавета Петровна (1953 с.)
Эбээлэргэ кэлин 4 эһээ кыттыспыт. Түмсүү билигин 35 чилиэннээх. Түмсүү нэһилиэккэ буолар араас дьаһалларга барытыгар кыттар. Кулууп , дьаһалта ыытар үлэлэригэр кыттан иһэр. Эбээлэр, эһээлэр ырыаҕа, үҥкүүгэ эрэр кыттыбакка субуотунньуктарга үлэлииллэр, кыһалҕалаах дьоҥҥо үбүнэн көмөлөһөллөр, ыччаттары иискэ, сиэлинэн, оҕуруонан, түүлээҕинэн иистэнэргэ көмөлөһөллөр, ооскуола оҕолоругар араас тиэмэҕэ кылаас чаастарын ыыталлар. Бэйэлэрин эт-хаан өттүнэн эрчийэллэр.
2. “Ситим” эдэр ыччат түмсүүтэ..
1993 сыллаахха тэриллибитэ лидердарынан улэлээбиттэрэ:
1993-1999с Махатыров Афанасий Спиридонович (1972с.)
1999-2003 Кириллина Марианна Петровна (1978с.)
2006-2007 Моисеев Владимир Геннадиевич (1982с.)
2007-2008 Иванов Денис Сергеевич. (1987с.)
2008-2009 Семянов Леонид Валентинович. (1973с.)
2009-2012 Степанов Прокопий Юрьевич. (1983с.)
2012-2013 Торохов Анатолий Васильевич. (1978с.)
2013-2014 Махатырова Мария Владимировна. (1992с.)
2014-2015 Аржакова Галина Ивановна. (1985с.)
2015-2016 Николаев Василий Степанович. (1984с.)
2016 сылтан Ушканов Артем Афанасьевич. (1994с.)
« Ситим» эдэр ыччат тумсуутун хайысхата, сыала, былаана.
1. Ыччат сынньалаҥын тэрийии.
2. Ыччаты спортка, чэгиэн-чэбдик олоххо тардыы.
3. Кэрэ эйгэтигэр уһуйуу.
1. 2014 с. Уопсастыба сүбэтэ. 9 киһилээх. Торохов Трофим Васильевич
2. 2015 с. Сокуоннай регистрациялаах «Маалыкай» социальнай эйгэни сайыннарыыга олохтоох уопсастыбаннай тэрилтэ 6 киһилээх, салайааччы Степанов Юрий Прокопьевич.
3. Дьахтар кэмитиэтэ 11 киһилээх Кириллина Розалия Афанасьевна.
4. 2004 с. Бэтэрээннэр сэбиэттэрэ Ефремов Тимофей Елисеевич.
5. 2016 с. Иһитиннэрэр киин 16 киһилээх Соловьева Вера Григорьевна.
6. 2015 с. Кэскиллээх ыал 8 киһилээх Максимова Мирослава Николаевна<|endoftext|>
Ньурба улууһун Бордоҥ нэһилиэгин үөрэх тэрилтэлэрэ
М.В Мегежегскай аатынан тыа хаһаайстыбата хайысхалаах Маалыкай орто оскуолата.
1885 сыл – Мэҥэдьэктээҕи Иннокентьевскай таҥара дьиэтин иһинэн церковнай - приходской оскуола аһыллыбыта.
1914 сыл – Мэҥэдьэктээҕи начаалынай училище тэриллибитэ
1919 сыл – советскай начаалынай трудовой оскуола аһыллыбыта.
1934 сыл – сэттэ кылаастаах оскуола тэриллибитэ
1942 сыл – государственнай интернат аһыллыбыта
1954 сыл – орто оскуола тэриллибитэ
1957 сыл – орто оскуола бастакы выпуһа тахсыбыта
1996 сыл – оскуола тэриллибитэ 110 сыллаах үбүлүɵйэ
1980 сыл – икки этээстээх мас улахан корпус улэҕэ киирбитэ
2003 сыл – оскуолаҕа М.В. Мегежекскэй аата иҥэриллибитэ
2003 сыл – ус этээстээх саҥа таас корпус үлэҕэ киирбитэ
2004 сыл – оскуола «Доруобуйа оскуолата» ситимҥэ киирбитэ
2005 сыл – оскуола агропрофилированнай оскуолалар ситимнэригэр киирбитэ 2005 сыл – оскуола бастакы выпуһун 50 сыллаах үбүлүɵйэ
2006, 2008 сс – «Лидер в информатизации ОУ РС(Я)» аат иҥэриллибитэ
2007 сыл – үлэ саҥа тɵлɵбүрүн киллэриигэ пилотнай оскуола буолбута
2008 сыл – саха тылын үɵрэтиигэ оройуоҥҥа тирэх оскуола
2009 сыл – Бүлүү бɵлɵх оройуоннарын агрооскуолаларын куоталаһыытыгар 2-с бириистээх миэстэни ылары ситиспитэ
2010 сыл – оскуола тɵрүттэммитэ 125 сыллаах үбүлүɵйэ;
2010 сыл - сайыҥҥы оҕо сынньалаҥар аналлаах «Кымыс» духовнай чэбдигирдэр центр улэҕэ киирбитэ;
2011 сыл - Бүлүү бɵлɵх оройуоннарын агрооскуолаларын куоталаһыытыгар 500 тыһ.солк граннаах бастакы миэстэни ылбыта
2013 сыл – «Аан дойдутааҕы үɵрэҕирии уонна талааннаах оҕолор» энципклопедияҕа «Бастыҥ педколлектив» аатынан киирбитэ
Оскуола 130 сыллаах историятыгар барыта барыллаан 2999 выпускник бүтэрдэ, онтон орто оскуоланы - 2654 үөрэнээччи. 2015-2016 үөрэх сылыгар 308 үөрэнээччи баар, маҥнайгы кылааска 38 үөрэнээччи киирдэ.
Оскуола сэбиэдиссэйдэрэ уонна дириэктэрдэрэ.
1. 1922-1925 с.с Шадрин Григорий Абрамович. θр сылларга РОНО-га, Малдьагар, Марха, Куочай, Ньурба оскуолаларыгар үлэлээбитэ. РСФСР норуотун үɵрэҕириитин туйгуна, Саха АССР үтүɵлээх учуутала, Бочуот Знага» уордьан икки тɵгуллээх кавалера.
2.1925-1928 с.с Габышев Николай Степанович, Ньурба оройуонун маҥнайгы комсомолецтарыттан биирдэстэрэ, 1927 сыллаахха Маалыкайга комсомольскай ячейканы тɵрүттээбитэ.
3. 1931-1932 Иннокентьев Христофор Николаевич. 4. 1932-1933 Винокуров Серафим Евгеньевич
5. 1934 Иннокентьев Василий Софронович
6. 1934-1936 .Иванов Федор Спиридонович
7. 1936-1938 Семенов Михаил Николаевич .
8. 1939-1941 Седалищев Николай Ильич. 1941 сыллаахха Аҕа дойду сэриитигэр ыцырыллыбыта. Сэриигэ сураҕа суох сүппүтэ.
9. 1941 с.Федоров Герасим Васильевич . Өр сылларга республикаҕа оройуоҥҥа партийнай-советскай үлэһит этэ, 1956-1974 сылларга Хорула оскуолатыгар завучтаабыта.
10. Григорьев Петр Семенович
11.1939-1940 с Мартынов Андрей Васильевич. Аҕа дойду сэриитин кыттыылааҕа.
Райисполком, РОНО сэбиэдиссэйинэн, партийнай аппараакка үлэлээбитэ.
12. 1941-1942 Семенов Василий Алексеевич (1916-1977). Филологическай наука кандидата,
сахага киэҥник биллибит бɵҕɵстɵртɵн биирдэстэрэ.
13. 1942 с. Степанов Петр Иванович. Ол кэнниттэн үөрэх министрин солбуйааччынан,
пединститут дириэктэрин кэтэхтэн үɵрэҕи тэрийиигэ солбуйааччынан, «Знание»
общество правлениетын секретарынан үлэлээбитэ.
14.1944-1945 с.с Иванов Дмитрий Николаевич.
15 1946-1950 с.с Прокопьев Николай Иванович. (1918-1995) СГУ-га старшай преподавателинэн, Ст.Васильев холкуос бэрэссэдээтэлинэн, сопхуос дириэктэринэн үлэлээбитэ. Ленин, Υлэ Кыһыл Знамятын уордьаннар кавалердара.
16.1950-1952 с.с Таюрскай Меркурий Михайлович. Аҕа дойду сэриитин кыттыылааҕа. Саха АССР үтүɵлээх учуутала, РСФСР норуотун уорэҕириитин туйгуна.
17.1952-1955 с.с Павлов Василий Семенович. Аҕа дойду сэриитин кытыылааҕа, Саха АССР оскуолаларын үтүɵлээх учуутала, РСФСР норуотун уорэҕириитин туйгуна.
181955-1961 с.с Борисов Парфений Прокопьевич. Педагогическай наука доктора, профессор. РСФСР норуотун үɵрэҕириитин туйгуна, К. Д.Ущницкай мэтээлин кавалера. 19.1961-1964 с.с Михайлов Егор Евтрофьевич (1929-1990). Улэ, тыыл ветерана. 20.1964-1969 с.с Платонов Николай Прокопьевич. педагогическай үлэ ветерана. 211969-1979 с.с Анисимов Иван Саввич. Саха республикатын үтүɵлээх учуутала, РСФСР, ССРС норуотун уорэҕириитин туйгуна. «Азия оҕолоро» Аан дойдутааҕы фонда стипендиата, 2000 сылга Республикаҕа «Сыл бастыҥ директора»
21.1979-1981 с.с Федоров Николай Григорьевич. РСФСР норуотун үɵрэҕириитин туйгуна.
22.1981-2003 с.с Анисимов Иван Саввич
23.2003-2004 с.с Григорьев Юрий Николаевич. (1964 с.) Саха республикатын үɵрэҕириитин туйгуна.
24.2004-2000 с.с. Андреева Александра Константиновна (1965). Саха республикатын үɵрэҕириитин туйгуна. «Азия оҕолоро» Аан дойдутааҕы фонда стипендиата
25.2005-2014 с.с Евсеева Мария Петровна.(1956) РФ уопсай үɵрэхтээһинин бочуоттаах улэһитэ. Бордоц нэһилиэгин бочуоттаах олохтооҕо. 2010, 2011 сылларга оройуоҥҥа «Сыл бастыц салайааччыта».
26.2014 с Кузьмин Виктор Михайлович (1944 с.) улэлиир. РСФСР норуотун уорэҕириитин туйгуна, Саха республикатын үтүɵлээх учуутала.
Оскуола барыта 67 үлэһиттээх, ол иһигэр учуутала 35 .Идэлэринэн: Англия тыла -3, биология-1, география – 1, уруһуй, чэрчиэнньэ, саахымат 1, история -1, информатика – 1, нуучча тыла – 4, саха тыла – 2, математика – 3, алын кылаас – 8, технология - 2, физкультура – 4, ОБЖ- 1, химия – 1, физика – 1, муусука –
Оскуола материальнай-техническэй баазата.
288 миэстэлээх 3 этээстээх таас оскуола дьиэтэ 2003 с. үлэҕэ киирбитэ. Уопсай иэнэ – 3680,4кв.м., о.и. туһаныллара – 3106,9кв.м.
Үөрэтэр кэбиниэттэр– 20. Математика кэбиниэтэ – 2
Нучча тылын уонна литерэтирэтин кэбиниэтэ – 1 Сахатылын уонна литэрэтирэтин кэбиниэтэ – 1 истории кэбиниэтэ – 1
физикэ кэбиниэтэ – 1
химийа кэбиниэтэ – 1 биологийа кэбиниэтэ – 1 географийа кэбиниэтэ – 1 черченийэ кэбиниэтэ – 1 лингафоннай кэбиниэтэ – 1 алын кылаастар – 4
музука кэбиниэтэ – 1 технологии кэбиниэтэ – 2 ОБЖ кэбиниэтэ – 1 Информатика кэбиниэтэ – 1
спортзал – 1
тренажернай саала – 1
медисинэ кэбиниэтэ – 1 Остулубуой – 50 олорор миэстэлээх
Көмпүүтэр ахсаана:
барыта – 42
ол иһигэр интернекка холбоммут-5 устар камера-19
Бибилиэтиэкэ – 25139, учуобунньук ахсаана – 16914 (98%), научнай-педагогическэй уонна методическэй литэрэтиирэ – 8225
СӨ Национальнай хартыына түмэлин көмпүүтэргэ салаата уонна нуучча түмэлин көмпүүтэргэ салаатын 2015 с. - 1 көмпүүтэр, 1 проектор, 1 экран уонна үөрэтэр быраграамма
Хартыына гэлириэйэтэ, 2015 с. – 12 дьиҥнээх хартыына, 21 хаартысканнан копуйа уонна уруһуйу хаттаан түһэрээһин.
Үөрэтэргэ-үлэлэтэргэ аналлаах тутуулар:
Тыраахтыры үөрэтэргэ аналлаах дьиэ, 2010 с. – 122,8кв.м. Хайыһар баазата – 56кв.м., 2017 с. үлэлиир
Трактодром – 0,5га
Оскуола таһынааҕы учаастак:
агролаборатория, 2011с. – 88,5кв.м.
тэпилиссэ (кыһыҥҥы тэпилиссэ – 1, сайыҥҥы тэпилиссэ – 2) – 180кв.м. оҕуруот – 300кв.м.
хортуоска буолата – 3,5га
Оҕо доруобуйатын чөлугэр түһэрэр киин «Кымыс» Мондокуга, 2009 с. сылтан үлэлиир 2 этээстээх дьиэ – 517,7 кв.м.
остулубуой – 110 кв.м.
Аһылык буһарар дьиэ – 28,7 кв.м.
Таҥас сууйар дьиэ – 20 кв.м. банньык – 25 кв.м.
дуус ньууһунньук
От лааҕыра «Маарыкчаан» Маар Сыһыы– 2007с. үлэлиир: 2 Олорор дьиэ – 50,6 кв.м. хас биирдиитэ
ходуһа – 109 га
Сылгы баазата Ойбон Көлүйэ, 2014 с.: Көньүүһүнэ, биэлэргэ аналаах кыбыыкка сарай
балагаҕан
Тиэхникэ ахсаана:
оптуобус ПАЗ, 2007 с. – 1 массыына УАЗ, 2004с., 2010 с. – 2 тыраахтыр МТЗ-82, 2000 с. – 1 кыра тыраахтыр – 2:
Вейтуо, 2000 с.
Т-34, 2013 с. культиватор ВА – 2
от охсор КСФ – 2 электронасос – 1 окучиватель – 1 кыра бирисиэп – 1
Сүөһү ахсаана:
Ынах сүөһү – 4 Сылгы – 13
Педагогическай үлэлэрин иһин наҕараадаламмыт салайааччылар уонна учууталлар.
• Петров Тимофей Иванович – алын кылаас учуутала, «Старейший учитель» бэлиэ;
• Аммосов Иван Егорович – алын кылаас учуутала, РФ норуотун үɵрэҕириитин туйгуна;
• Иванова Елена Семеновна – алын кылаас учуутала, РФ норуотун үɵрэҕириитин туйгуна;
• Ощепкова Людмила Тимофеевна – нуучча тылын уонна литературатын учуутала, ССРС норуотун үɵрэҕириитин туйгуна;
• Игнатьева Анна Никифоровна – саха тылын уонна литературатын учуутала, РФ норуотун уорэҕириитин туйгуна;
• Васильев Николай Степанович – математика учуутала, РФ норуотун үɵрэҕириитин туйгуна;
• Иванова Александра Алексеевна – математика учуутала, РФ норуотун үɵрэҕириитин туйгуна, Саха республикатын үɵрэҕириитин бочуоттаах ветерана;
• Анисимов Иван Саввич 2 – оскуола директора, математика учуутала, учууталлар республикатааҕы 1959 с.съезд делегата, ССРС, РФ норуотун үɵрэҕириитин туйгуннара, «Дети Саха-Азии» фонда стипендиата, Саха Республикатын үтүɵлээх учуутала, Ньурба улууһун бочуоттаах гражданина, Саха республикатын үɵрэҕириитин бочуоттаах ветерана;
• Петров Николай Михайлович – физика учуутала, РФ норуотун үɵрэҕириитин туйгуна, Саха АССР норуотун үɵрэҕириитин үтүɵлээх учуутала;
• Ксенофонтов Василий Кириллович – саха тылын уонна литературатын учуутала, РФ норуотун үɵрэҕириитин туйгуна;
• Семенов Иван Алексеевич – интернат сэбиэдиссэйэ, нуучча тылын уонна литературатын, история учуутала, РФ норуотун үɵрэҕириитин туйгуна, СӨ үɵрэҕириитин бочуоттаах ветерана;
• Павлов Виссарион Саввич – нуучча тылын уонна литературатын учуутала, «Наставник- учуутал» бэлиэ;
• Иванов Иннокентий Гаврильевич – биология учуутала, «Наставник-учуутал» бэлиэлээх;
• Федоров Николай Григорьевич-география, история учуутала, РФ норуотун үɵрэҕириитин туйгуна;
• Яковлева Анна Кирилловна – сөүһү иитиитин тɵрүттэрин учуутала, СӨ үɵрэҕириитин туйгуна;
• Алексеев Петр Алексеевич – саха тылын уонна литературатын учуутала, СӨ үɵрэҕириитин туйгуна;
• Саввинова Александра Андреевна – алын кылаас учуутала, Учууталлар учууталлара;
• Ефремова Анна Николаевна – алын кылаас учуутала, Учууталлар учууталлара;
• Платонова Мария Васильевна – математика учуутала, РФ үɵрэҕирии министерствотын Грамотата, СӨ үɵрэҕириитин бочуоттаах ветерана;
• Лазарев Юрий Афанасьевич – физика учуутала, Саха республикатын үɵрэҕириитин туйгуна, РФ үɵрэҕириитин үтүɵлээх учуутала;
• Халанникова Елизавета Семеновна – саха тылын уонна литературатын учуутала, СӨ үɵрэҕириитин туйгуна;
• Антонова Марта Климовна – география учуутала, СӨ үɵрэҕириитин туйгуна;
• Григорьева Екатерина Николаевна – нуучча тылын уонна литературатын учуутала, СӨ үɵрэҕириитин туйгуна;
• Сидорова Маргарита Иосифовна – уруһуй уонна технология учуутала, СӨ үɵрэҕириитин туйгуна;
• Степанова Аксинья Егоровна – нуучча тылын уонна литературатын учуутала, СӨ үɵрэҕириитин туйгуна;
• Тимофеев Тимофей Никитич – алын кылаас учуутала, методист-учуутал, «Бастыц учуутал» республикатааҕы күрэх иккис призера, «Кɵрɵɵччулэр биһирэбиллэрэ» номинация кыайыылааҕа, СӨ үөрэгириитин туйгуна;
• Ксенофонтов Максим Васильевич – саха тылын уонна литературатын учуутала, «Дети Саха-Азии» фонда стипендиата, «Бастыҥ учуутал» өрөспүүбүлүкэтээҕи күрэх финалиһа, «Бастыҥ уруок» номинация кыайыылааҕа;
• Григорьев Юрий Николаевич – оскуола директора, СӨ үɵрэҕириитин туйгуна;
• Иннокентьева Анидора Игнатьевна – музыка учуутала, СӨ үɵрэҕириитин туйгуна, «Бастыҥ учуутал» РФ Президенин Гранын хаһаайката, «М.Е.Николаев аатынан фонда» лауреата, РФ уопсай үɵрэхтээһинин бочуоттаах улэһитэ, СӨ үтүөлээх учуутала;
• Иванов Виктор Григорьевич – алын кылаас учуутала, «Маҥнайгы учуутал» бэлиэ, РФ уопсай үɵрэхтээһинин бочуоттаах үлэһитэ;
• Егорова Ольга Петровна – дириэктэры иитэр-үɵрэтэр улэҕэ солбуйааччы, математика учуутала, Саха Республикатын үɵрэҕириитин туйгуна, РФ уопсай үɵрэхтээһинин бочуоттаах улэһитэ;
• Кириллина Розалия Афанасьевна – омук тылын учуутала, социальнай педагог, СӨ үɵрэҕириитин туйгуна, «Бастыц кылаас салайааччыта» республикатааҕы курэх кыттыылааҕа, РФ уопсай үɵрэхтээһинин бочуоттаах улэһитэ;
• Андреева Александра Константиновна – география учуутала, оскуола директора, СӨ үɵрэҕириитин туйгуна, «Дети Саха-Азии» фонда стипендиата;
• Евсеева Мария Петровна – история учуутала, оскуола директора, «Старший учитель» бэлиэ, учууталлар 1Х сийиэстэрин дэлэгээтэ, «Бастыц учуутал» өрөспүүбүлүкэтээҕи курэх финалиһа, «Кɵрɵɵччулэр биһирэбиллэрэ» номинация кыайыылааҕа, РФ уопсай үɵрэхтээһинин бочуоттаах улэһитэ, улууска 2011, 2012 сылларга «Бастыҥ салайааччы»;
• Петрова Наталия Семеновна – алын кылаас учуутала, директоры иитэр-методическай улэҕэ солбуйааччы, СӨ үɵрэҕириитин туйгуна, РФ уопсай үɵрэхтээһинин бочуоттаах улэһитэ, СӨ учууталларын, общественноЬын Х сийиэстэрин дэлэгээтэ;
• Ефремова Людмила Софроновна – омук тылын учуутала, Саха Өрөспүүбүлүкэтин үɵрэҕириитин туйгуна, РФ уопсай үɵрэхтээһинин бочуоттаах улэһитэ;
• Григорьева Надежда Григорьевна – нуучча тылын уонна литературатын учуутала, РФ үɵрэҕириигэ уонна наукаҕа министерствотын Бочуотунай Грамотата, Саха Республикатын үɵрэҕириитин туйгуна, «Бастыц кылаас салайааччыта» өрөспүүбүлүкэтээҕи курэх финалиһа, «Мудрый наставник» номинация кыайыылааҕа;
• Иванова Светлана Спиридоновна – биология учуутала, директоры иитэр-методическай улэҕэ солбуйааччы, СӨ үɵрэҕириитин туйгуна, Рособрнадзор «Учительская слава» көмүс бэлиэтин хаһаайката, РФ уопсай үɵрэхтээһинин бочуоттаах улэһитэ;
• Николаева Маргарита Анатольевна – эбии үɵрэхтээһин педагога, РФ үɵрэҕириигэ уонна наукаҕа министерствотын Бочуотунай Грамотата;
• Михайлов Артур Николаевич – физкультура учуутала, РФ үɵрэҕириигэ уонна наукаҕа министерствотын Бочуотунай Грамотата;
• Иванова Маргарита Семеновна – алын кылаас учуутала, СӨ үɵрэҕириитин туйгуна;
• Михайлова Елизавета Николаевна – алын кылаас учуутала, «Бастыц кылаас салайааччыта» өрөспүүбүлүкэтээҕи күрэх финалиһа, РФ уопсай үɵрэхтээһинин бочуоттаах улэһитэ;
• Прокопьева Анастасия Прокопьевна – математика учуутала, Учууталлар учууталлара, педагогическай династия учуутала;
• Григорьева Анастасия Ивановна – директоры иитэр улэҕэ солбуйааччы, Саха Республикатын Президенин Грана, СР учууталларын, общественноЬын ХIII сийиэстэрин дэлэгээтэ;
• Платонова Галина Николаевна – физкультура учуутала, СҮ физическай культураҕа туйгуна, РФ уопсай үɵрэхтээһинин бочуоттаах улэһитэ;
• Иванова Клавдия Николаевна – нуучча тылын уонна литературатын учуутала, СӨ үɵрэҕириитин туйгуна;
• Спиридонова Марфа Ивановна – математика учуутала, СӨ учууталларын, общественноЬын ХI съезтэрин делегата, СӨ үɵрэҕириитин туйгуна, «М.Е.Николаев аатынан фонда» лауреата, «Виртуоз-учуутал» өрөспүүбүлүкэтээҕи курэх кыайыылааҕа, Ньурба улууһун баһылыгын «Бастыҥ учуутал» грана;
• Иванова Акулина Иннокентьевна – черчение, саахымат учуутала, СӨ үɵрэҕириитин туйгуна, Ньурба улууһун баһылыгын «Бастыц учуутал-тренер» грана;
• Спиридонова Зоя Ивановна – уопсай уорэхтээһин педагога, черчение, изо учуутала, «М.Е. Николаев аатынан фонда» лауреата;
• Ушканов Федор Федорович – омук тылын учуутала, «Надежда Якутии» бэлиэ, Саха Республикатын, РФ Президеннэрин Граннарын хаһаайына, «Бастыц учуутал 2012 сыл» өрөспүүбүлүкэтээҕи курэх абсолютнай кыайыылааҕа, Бутун Россиятааҕы «Бастыц учуутал» күрэх кыттыылааҕа;
• Иевлева Наталья Валентиновна – химия учуутала, «Надежда Якутии» бэлиэ;
• Григорьев Иван Иванович – география учуутала, «Надежда Якутии» бэлиэ;
• Андреева Розалия Ивановна – алын кылаас учуутала, РФ үɵрэҕириигэ уонна наукаҕа министерствотын Бочуотунай Грамотата;
• Васильева Наталья Титовна – технология учуутала, СӨ үɵрэҕириитин туйгуна;
• Попова Изабелла Петровна – алын кылаас учуутала, СӨ үɵрэҕириитин туйгуна;
• Васильева Туяра Николаевна – физика учуутала, СӨ үɵрэҕириитин туйгуна;
• Иннокентьева Анидора Игнатьевна – музыка учуутала, СӨ утуелээх учуутала.
«Мичил» оҕо тэрилтэтэ.
1. 1960с 15 оҕолоох дьааһыла аһыллыбыт, кыһын сэбиэдиссэй Васильев Николай Степанович. Сайыныгар саҥа детсад тутуллан No1 детсад аһыллыбыт сэбиэдиссэй Иванова Елена Федоровна. 1961 с. дьааһыла аьыллыбыт Сэбиэдиссэйинэн фельдшер үөрэхтээх, омугунан украинка Поздеева Нина Васильевна үлэлээбитэ.
2. 1962 сыллаахха өссө биир детсад аһыллыбыта. 20 оҕо сылдьар этэ. Лыткина Анна Семеновна сэбиэдиссэйдээбитэ. Бу No2 саҥа детсад
3. үс дьиэнэн арахсан оҕону иитии-көрүү хайысханан үлэлээн олорбуттар
4. 1971с холбоон деткомбинат диэн буолбут, сэбиэдиссэйинэн Типянова Евдокия Прокопьевна анаммыт. Үөрэтии систематыгар киирбиттэр.
5. Билигин «Мичил» детсад буолан үс группалаах 540 м2 дьиэҕэ улэлии турар. 27 улэһиттээх. Ол иһигэр 10 педагог: 6 иитээччи, физрук, музрук, педагог-психолог, старшай воспитатель онтон 3 административнай улэһит, атыттара араас үлэһиттэр .
2009с республиканскай экспериментальнай площадкаҕа киирэн оҕону эт-хаан өттүнэн сайыннарыыга киирэн үлэлээбиппит. Билигин 60 оҕо сылдьар, кратковременнай группаны киллэрэн туран.
Сэбиэдиссэйдэр
1960-1970 сылларга икки детсадка уонна биир дьааһылаҕа үлэлээбиттэр:
1960-1961 с.с.Васильев Николай Степанович .
1961 с. өссө биир детсад аһыллыбыт онно
1961-1971 с.с. Иванова Елена Андреевна (1917-1998) үлэлээбит.
1961 с. . Поздеева Н.В. 2 No-дээх детсаадка Лыткина дьааһылаҕа үлэлээбиттэр. 1971 с. икки
детсаады уонна дьааһыланы холбоон биир детсад буолбуттар. 1961-1971 с.с. Поздеева Нина Васильевна (1928-1988) 1961-1971 Лыткина Анна Семеновна (1940-1980)
1971-1988 с.с. Типянова Евдокия Прокопьевна -1936 1988-2001 с.с.Ушканова Ольга Федоровна 1948 2001-2004 с.с Матвеева Римма Георгиевна -1964 2004-2005 с.с.Шараборина Августина Васильевна 1979 2006-2011 с.с. Антонова Анна Алексеевна – 1964
2011 с. Васильева Оксана Иннокентьевна -1965
Нэьилиэккэ ыытыллар улэлэргэ актыыбынайдык кыттабыт. «За вклад в развитии дошкольного образовании» бэлиэ хаһаайыттара Ушканова О.Ф, Макарова А.И. 5 компьютер баар, биир интернетка холбонон турар.
“Сардаҥа” оҕо тэрилтэтэ.
1973 сыл муус устар 23 күнүгэр сопхуос дириэктэрэ Н.И.Прокопьев титулга киллэттэрэн типовой бырайыагынан 50 миэстэлээх «Сардаҥа» детсады сопхуос үлэһиттэригэр анаан туттарбыта. Онон сопхуос көрүүтүгэр үлэлээбит.
1974 сылтан деткомбинат «Сардаҥа», 90-с сылларга ясли-сад «Сардаҥа», 2003 сыл муус устар ыйыгар оскуола иннигэр үөрэтэр судаарыстыба тэрилтэтэ «Сардаҥа» детсад буолбут, 2003 сыл ахсынньы ыйыгар оскуола иннинэ үөрэтэр муниципалитет тэрилтэтэ «Сардаҥа» детсад буолар, 2011сыл сэтинньи ыйыттан оскуола иннигэр үөрэтэр оҕону кэрэ эйгэтигэр уһуйар хайысхалаах бөддьүөккэ тутуллар муниципалитет тэрилэтэ «Сардаҥа» Маалыкай сэлиэнньэтин детсада диэн буолар, онтон 2015 сыл ахсынньы ыйыттан бүддьүөккэ оскуола иннинэ үөрэтэр, Саха өрөсппүүбүлүкэтин Ньурба оройуонун муниципалитетын тэрилтэтэ «Сардаҥа» детсад диэн ааттанар. Салайааччыларынан үлэлээбиттэр:
1973-1974 Иванова Елена Андреевна (1917-1998) 1974-1986 Евсеева Мария Иннокентьевна (1935)
1986-1991 Степанова Антонина Прокопьевна (1950)
1991-2003 Седалищева Пелагея Николаевна (1949)
2003-2007 Николаева Майя Николаевна(1970)
2007-2011 Михайлова Ольга Валерьевна (1984)
2011-2014 Иванова Людмила Владимировна (1985)
2014 сылтан Григорьева Туйара Серафимовна(1975) салайан олорор.
Дьиэ уопсай иэнэ 429,2 кв.м, кухня – прачка иэнэ 52,5 кв.м.
Барыта 27 үлэhит баар, сэбиэдиссэй, завхоз, старшай баспытаатал, психолог, музыкальнай руководитель, физкультура инструктора, гигиена инструктора, 6 иитээччи, 6 иитээччи көмөлөhөөччүтэ, 2 повар, таҥас сууйааччы, таҥас өтүүктээччи, рабочай, дворник, 3 харабынай
Барыта 67 оҕо сылдьар, оо саада тэриллиэиттэн быhа холоон 700 оо иитиллэн тахсыбыт. Ильина Галина Спиридоновна Нагрудной знак - «За вклад в развитие дошкольного образования», Седалищева Пелагея Николаевна – Бордоҥ нэһилиэгтн бочуоттаах олохтооҕо. Тэрилтэ нэhилиэк, улуус олоҕор актыыбынайдык кыттар, ол курдук эдэр ыччат «Ситим» түмсүүтүгэр бааллар Аржакова О.С., Иванова Л.В., Тагров К.В., Макарова И.В., дьахталлар сэбиэттэригэр Григорьева О.А., Платонова М.Н., эбээлэр түмсүүлэригэр Иванова С.А., нэһилиэк депутаттарын сэбиэтигэр Михайлова О.В., инбэлииттэр түмсүүлэригэр Ушканова А.С., общественнай сэбиэткэ Григорьева Т.С., КДН-ҥа Михайлова О.В., ол таһынан волейбол сборнайыгар бааллар Спиридонова Н.Н., Макарова И.В., Аржакова О.С., 2016 сыл нэһилиэк иһигэр ыытыллыбыт «Хабылык» күрэҕэр 1 миэстэ, региональнай «Алыптаах үҥкүү түһүлгэтэ» 2016 сыллаахха үһүс төгүлүн ыытыллар күрэххэ «Сардаҥа» эбээлэрин ансаамбыла 3 истиэпэннээх лауреат буоллулар, «Сардаҥа» эдэр үлэһиттэрин ансаамбыла ситиһиилээхтик кытынна, бэлэмнэнии бөлөх иитиллээччитэ Спиридонова Лера Республиканскай «Кыһын Саха Сириттэн саҕаланар» диэн
күрэххэ 2016 с. 3 истиэпэннээх дипломант буолла, иитиллээчилэр интернет ситиминэн араас
Россия таһымнаах уруһуй күрэхтэригэр ситиһиилээхтик кытталлар.
1. Тэрилтэ иhигэр барыта 2 персональнай компьютер, 4 ноутбук баар.
2. 2016 сыл тохсунньутуттан хамнас карточкаҕа түhэр буолта.
3. 2016 сыл сэтинньититтэн тэрилтэ иhин таhын устар тэрил холбонно.
Эти-хааны чэбдигирдии уонна успуорт.
Урут нэһилиэккэ эти-хааны чэбдигирдии үлэтин оскуола физкультураҕа учууталлара ыыталлара. Ити үлэни кимнээх аан бастаан саҕалаабыттарын билбэтибит. Нэһилиэк олохтооҕо Кузнецов Василий Николаевич физкультура учууталынан ананан кэлэн оҕолорго эрэ буолбакка ыччат ортотугар ити үлэни салҕаабыт. Кини тустууну болуйбуолу онтон да атын көрүҥнэргэ оҕолору, ыччаттары дьарыктаабыт. үлэлээбит. 1962-1969 с.с Кузнецов Василий Николаевич (1936-1974 )
1964-1968 с.с.Агеев Александр Александрович буоксаҕа дьарыктаабыт.
1966 с. спортсаала тутуллубутун кэннэ ити үлэ лаппа сэргэхсийбит.
Аммосов Ким Николаевич физругунан кэлэн баран ыччаттары эмиэ дьарыктыыра. Сопхуоска үлэ гимнастикатыгар инструктор диэн көрүллүбүтүгэр 1969-1974 с.с. Такыров Владимир Николаевич (1946 с.) үлэлээбитэ. Кини кэнниттэн Тыаһытов Василий Афанасьевич , Григорьев Иннокентий Николаевич үлэлээбиттэрэ.
1993 с. Тыаһытов Василий Афанасьевич (1951 с.) оҕолору буоксаҕа дьарыгын саҕалаабыт. Ону таһынан көҥүл тустууга, хапсаҕайга, хайыһарынан болуйбуолунан, остуол тиэниһинэн оҕолор дьарыктаналлара.
2012 с. арочнай саала үлэҕэ киирбит. Оҕо спортивнай оскуолата тэриллэр. Онно дириэктэрдэринэн үлэлээбиттэр:
2013-2016 с.с. Шараборин Александр Владимирович (1979 с)
2016 сылтан Степанов Прокопий Юрьевич үлэлии сылдьар.
Спортивнай оскуола 3 филиаллаах Өҥөлдьө, Хатыы, Малдьаҕар, барыта 20 үлэһиттээх ол иһигэр Маалыкайга 15 онтон тренерэ 8.
Маалыкайга оҕолор 7 көрүҥҥэ дьарыктаналлар: буокуска, хайыһар, остуол тенниһэ, мас тардыһыыта, саахыиат болуйбуол, хапсаҕай.
Саахыматы 2004 с. Иванова Акулина Иннокентьевна (1972 с.) дьарыктыыр. Оҕолор ситиһиилэрэ:
Иванова Варвара Гаврильевна (1994 с.) Кыргыттарга өрөспүүбүлүкэ чөмпүйүөнэ.
Галактионов Петр Андреевич (1993 с.) Улахан дьоҥҥо бастакы дуоскаҕа өрөспүүбүлүкэ чөмпүйүөнэ.
Галактионов Алексей Андреевич (1995 с.) Оҕолорго өрөспүүбүлүкэ призера 2, 3 миэстэ. Иванов Михаил Иннокентьевич (1996 с.) Оҕолорго өрөспүүбүлүкэ призера.
Саввинов Петр Алексеевич (2005 с) Оҕолорго өрөспүүбүлүкэ призера. Россияҕа Москва куоракка кыттааччы оҕолорго.
Кириллина Жанна Николаевна (2001 с.) Өрөспүүбүлүкэҕэ 3 миэстэ оҕолорго 2016 с. Андреева Хаарчаана Саввична (1999 с.) Өрөспүүбүлүкэ призера 2013, 2014, 2015 с.
1995 с. Иванов Николай Иванович буоксаҕа Арассыыйаҕа оҕолорго чөмпүйүөн. 2015 с. Тыаһытова Валя оҕолорго Уһук Илиҥҥэ чөмпүйүөн, Арассыыйаҕа 2 миэстэ 2015 с Васильева Уйгулаана буоксаҕа Уһук илиҥҥэ чөмпүйүөн, 2016 с. 11-с миэстэ.<|endoftext|>
Саха уобалаһын биэдэмэстэрэ
Саха уобалаһын биэдэмэстэрэ () — Саха уобалаһын бастакы хаһыата. 1892 сыл тохсунньу 8 күнүттэн 1919 сыл ахсынньы 14 күнүгэр диэри ыйга иккитэ тахсара. Уобаласка тахсар соҕотох хаһыат этэ, олохтоох типографияҕа бэчээттэнэрэ. Нууччалыы тыллааҕа.
Икки чаастан турара. Бастакы чааһыгар Саха уобалаһын уонна Арассыыйа судаарыстыбатын салалталарын иһитиннэриилэрэ, ыраахтааҕы ыйаахтара, Саха сирин күбүрүнээтэрин аатыгар киирэр Дуума, Ис дьыала министиэристибэтин, бэлииссийэ, атын судаарыстыба уорганнарын матырыйааллара бэчээттэнэллэрэ. Ону сэргэ Уркуускай генерал-күбүрүнээтэрин, Саха күбүрүнээтэрин дьаһаллара, Дьокуускай уокуруктааҕы суутун биллэриилэрэ, быһаарыылара тахсаллара.
Хаһыат иккис чааһыгар Саха сирин Куораттааҕы дууматын бороткуолларын испииһэгэ, тахсыбыт быһылааннар бидэмэстэрэ, биллэриилэр бэчээттэнэллэрэ.<|endoftext|>
Култуура уонна ускуустуба кэллиэһэ
Култуура уонна ускуустуба кэллиэһэ — Дьокуускайга култуура үлэһиттэрин бэлэмниир орто анал үөрэх кыһата.
Саха АССР обкуомун быһаарыытынан 1937 сыллаахха тохсунньу 19 күнүгэр САССР Наркомпрос 25 нүөмэрдээх «8 ыйдаах Уобаластааҕы сэбиэскэй-партийнай оскуоланы 2 сыллаах Культпросвет оскуолаҕа кубулутуу» диэн бирикээһэ тахсар, үөрэх кыһата бу күнтэн тэриллибитинэн ааҕыллар.<|endoftext|>
Алкоголизм
Алкоголизм (норуот тылынан "Арыгылааһын", эбэтэр аныгы сахалыынан "Алкоһолизм"), ыарыы, киһи эбэтэр кыыл организма алкогольга ыллаттаран кэбиһиитэ. Арыгыһыт дьоннор улахан моральнай уонна психологическай көмөҕө наадыйаллар.
Аһары арыгылыыр дьоннор дипсоманийаҕа бараллар уонна доруобуйаларын алдьаталлар.<|endoftext|>
Дипсоманийа
Дипсомания (нучч. "Запо́й", , англ. "Dipsomania") — уһун кэмҥэ (сууккаттан ордук) тохтоло суох арыгы иһии, күүстээх сүһүрүүлээх буолар. Арыгыны куруук иһэр дьоҥҥо көстөр, арыгыһыт испэккэ сылдьар кэмин кытта өр өтөр буола-буола хатыланар.<|endoftext|>
Саргыдаев Степан Анатольевич
Саргыдаев Степан Анатольевич (1980) — 2012 сылтан Чурапчы нэhилиэгин баһылыга, «Биир Ньыгыл» Арассыыйа политическай партия генеральнай сүбэтин чилиэнэ.
Олоҕун олуктара.
2002 с. СГУ-ну бутэрбитэ.
2002—2005 сс. Чурапчы улуустааҕы гимназиятын информатикаҕа учуутала.
2005—2010 сс. Чурапчы нэhилиэгин баhылыгын солбуйааччыта.
2010—2012 сс. Чурапчы улууhун баһылыгын социальнай боппуруостарга солбуйааччыта.
2012 сыл балаҕан ыйыттан Чурапчы нэhилиэгэ МТ баhылыга, 2017 с. 70тан тахса % куолаһы ылан иккис болдьоҕор талыллыбыта.
Биир ньыгыл Арассыыйа Чурапчытаа5ы салаатын сэкиритээрэ.<|endoftext|>
Куһаҕан үгэс, үөрүйэх
Куһаҕан үгэс, үөрүйэх диэн киһи оҥорор куһаҕан быһыыларыттан өй-санаа үөскээн ийэ уонна буор куттары үөскэтэрэ ааттанар.
Дьон бары кэриэтэ үчүгэйи, туһалааҕы оҥоруохтарын баҕараллар, ол эрээри куһаҕаны оҥоруу син-биир суох буолбат. Ол барыта киһи сыыһа-халты туттунарыттан куһаҕаны оҥорууну элбэтэн кэбиһэриттэн тутулуктаах. Биир эмэ куһаҕан быһыыны оҥордоххо куһаҕан үгэс түргэнник үөскүүрэ, куһаҕан быһыы суох буолбатын үөскэтэр. Киһи биирдэ уорбута табылыннаҕына, туһаннаҕына, барыстаннаҕына салгыы уора барыан сөбө куһаҕан быһыы угуйар, ыҥырар күүһэ улаханыттан тутулуктаах.
Бука бары үчүгэйи элбэхтик оҥорон үчүгэй үгэстэниэхпитин баҕарар буоллахпытына, куһаҕан быһыыны оҥорон куһаҕан үгэстэнэн хаалааччылар эмиэ бааллар. Ол барыта куһаҕаны оҥоруу тардар, угуйар күүһэ элбэҕиттэн урутаан оҥорулларыттан үчүгэйдээҕэр элбээн хааларыттан тутулуктаах. Ону тэҥэ үчүгэйи оҥороору тиэтэйэн, ыксаан сыыһа-халты туттунан куһаҕаны оҥорууну киһи бэйэтэ элбэтэр.
Үчүгэйи, туһалааҕы айыы, оҥоруу олус эрэйдээх, элбэх үлэттэн туох эмэ туһалаах оҥоруллан тахсар. Дьон билбэттэрин, туһалаах саҥаны айыыны оҥорбут патеннаахтар уонна учуонайдар олус аҕыйахтар. Буолар-буолбат саҥаны айыыны оҥорооччулар саппыкыны тиэрээччилэр, бэргэһэни тиэрэ кэтээччилэр, чараас мууска киирэн ууга түһээччилэр олус элбэхтэр.
Сэбиэскэй былаас албыныгар өр кэмҥэ олорбуппутуттан төрөппүттэр сахалыы үөрэҕи тутуспаттарыттан оҕо өйө-санаата сайдыытын, ийэ кута үөскээһинин кэмин билбэттэриттэн оҕолоро үчүгэй үгэстэри иҥэринэригэр суолта биэрбэттэр, кыра эрдэҕинэ оонньото эрэ сырытыннараллар. Билигин ырыынак үйэтигэр төрөппүттэр оҕолорун өйө-санаата сайдыытыгар бэйэлэрэ кыһаналларын билинэннэр сахалыы кут-сүр үөрэҕин ылынан, оҕону үлэнэн-хамнаһынан үөрэтэри биһирээн эрэллэр.
Оҕону иитиигэ ордук улахан куһаҕаны элбэх сыыһалардаах “айыы үөрэҕэ” оҥорор. Кинилэр “оҕо ийэ кута хантан эрэ халлаантан түһэр” диэн таһы-быһа сымыйанан этиилэрин төрөппүттэр итэҕэйэннэр оҕолорун кыра эрдэҕинэ ийэ кутун ииппэт, үлэҕэ-хамнаска үөрэппэт, үчүгэй быһыылары үгэс оҥорон иҥэрбэт буола сылдьаллар. “Айыы үчүгэй” диэн ыҥырыыны туһаналларыттан эдэрдэр айыы буола сатаан бэйэлэригэр тиийинэн эдэр олохторун кылгаталларыгар тириэрдэллэр.
“Туох барыта икки өрүттээх” диэн этиигэ үгэстэр эмиэ сөп түбэһэллэр. Үчүгэй үгэстэр дьон олоҕор элбэх миэстэни ылар буоллахтарына, куһаҕан үгэстэр суох буолар кыахтара суох. Дьон уһун үйэлэр тухары уоруйахтары кытта охсуһан тахсаллар эрээри уоруйахтар билигин даҕаны бааллар. Олох уларыйыытыттан тутулуктанан хата элбээн биэрэр кэмнээхтэр. Уорар майгы үгэс буолан хааллаҕына хаһан да көммөт уоруйахха кубулуйуохха сөбүн сахалар кут-сүр үөрэхтэрэ биллэрэр.
Куһаҕан быһыы үгэс буолан иҥмэтин туһугар хос хатыланан оҥоруллара суох буолара эрэйиллэр. Кыра оҕо куһаҕан быһыыны оҥорор буоллаҕына сонно тохтотуллан иһэрэ, бу быһыыта элбэхтэ хатыланан үгэс буоларын суох оҥорор. Оройугар буору кутар оҕону ханнык баҕарар төрөппүт тохтотор “Бу куһаҕан быһыы, манныгы оҥорума” диэн этэр. Оҕо бу быһыы куһаҕан буоларын билэр буолар, аны ону оҥорбот кыахтанар. Оҕо барыта улаатан иһэн маннык үөрэҕи билиэ этэ. Сахалар таҥараларын “Тоҕус айыыны оҥорума” диэн үөрэҕэ оҕо аан маҥнай аҕыйах ахсааннаах куһаҕан быһыылары билэрэ олох үөрэҕин түргэнник баһылыырыгар, үчүгэйи уонна куһаҕаны араарар буоларыгар тириэрдэр.
Сахалар таҥараларын үөрэҕэ куһаҕан санаалартан ыраастаныы диэн сиэри-туому ыытар. Бу сиэр-туом куһаҕан санаалар элбэхтик хатыланан үгэскэ кубулуйан хаалалларын суох оҥорорго аналланар. Киһи барыта куһаҕан санааларыттан ыраастана сырыттахтарына үчүгэй санаалара элбиир кыахтаналлар. Элбэх үчүгэй санаалардаах киһи үчүгэй үгэстэнэн үчүгэй быһыылары оҥороро элбиирин сахалыы таҥара үөрэҕэ тутуһар.
Киһи билбэт, оҥорбот быһыытын оҥоруу айыыны оҥоруу буолар. Айыыны оҥоруу сиэри, киһи быһыытын кэһэр быһыы буоларын билэн сахалар “Айыыны оҥорума” диэн үөрэхтэрин оҕону иитиигэ тутуһаллар. Бука бары үчүгэй, дьоҥҥо туһалаах айыыны оҥоруохпутун баҕарар буоллахпытына, сатаан, кыайан табыллыбатах, сыыһа-халты буолбут саҥаны айыылар бары кэриэтэ куһаҕаҥҥа кубулуйар уратылаахтар. Үчүгэйи айыы биир эмэ буолан тахсар буоллаҕына, куһаҕаны айыы, оҥоруу элбээн тахсар.
Киһи биир мэйиилээх, бастаах буоларынан үчүгэйи эбэтэр куһаҕаны оҥоруу соҕотох айыы диэн тылынан этиллэрэ эрэ табыллар, “Туох барыта икки өрүттээх” диэн этиигэ сөп түбэһэр буолар. Киһи үчүгэйи тэҥэ, куһаҕаны эмиэ оҥорон кэбиһэр кыахтааҕын айыы диэн тыл соҕотох буоллаҕына эрэ табатык быһаарар. Айыы оҥорору кытта аан маҥнай үчүгэйэ эбэтэр куһаҕана араарыллан биллибэт уратылаах, үчүгэйи айдыбыт диэһин кэлин, төһө эрэ кэминэн куһаҕана биллэн тахсар. Аан маҥнай айыы диэнинэн үчүгэйэ эбэтэр куһаҕана биллиэр диэри сылдьарыгар тиийэрэ үчүгэйи эбэтэр куһаҕаны кыайан араарбат дьоҥҥо буккууру үөскэтэр.
Үлэһиттэр салайар былааһы сэриилэһэн ылан сэбиэскэй былааһы олохтооһуннара дьон олоҕор олус улахан саҥаны айыы буоллаҕына, 74 сыллар кэннилэриттэн биирдэ куһаҕана биллэн тахсан бу былаас эстибитэ. Саҥаны айыы ханнык айыы буолара төһө эмэ кэминэн билиннэҕинэ үчүгэйи, туһалааҕы оҥоруу үрүҥ айыы диэн ааттанар, онтон куһаҕаны айыы – хара айыы диэн буолар.
Үчүгэйи, үрүҥү, туһалааҕы олоххо туһанар буоллахха, хара айыыны умнан, хаалларыллар, кыра оҕолорго биллэриллибэт. Кыра оҕо куһаҕан быһыыны биирдэ эмэ да оҥордоҕуна куһаҕан үгэстэнэн хааларыттан харыстанар.
Хара айыыны оҥоруу киһи өйүгэр-санаатыгар ордук күүскэ иҥэн хааларынан киһиэхэ оннук куһаҕан үгэс үөскээн хаалара түргэтиир, олус куһаҕан быһыы киһи этигэр-сиинигэр дьайарынан биирдэ оҥордоҕуна даҕаны умнубат, өссө оҥоруон баҕата элбиир, улаатар. Куһаҕан быһыы үгэстэн үөрүйэххэ кубулуйар кэмэ кэлэр.
Сахалар хайа эрэ көлүөнэлэригэр хара айыыны оҥорбут, ол аата киһини өлөрбүт киһини кытта ыал буолан холбоспоттор. Төрөтөр оҕолоругар эмиэ итинник хара айыыны оҥорон кэбиһэр дьон баар буолуохтарын сөбүттэн сэрэнэллэр, кэлэр көлүөнэлэрин харыстыыллар.
Куһаҕан үгэс үөрүйэххэ кубулуйдаҕына хаһан да умнуллубат, киһи кыайан көммөт киһиэхэ кубулуйуон сөп. Хас да киһини өлөрбүт киһини “маньяк” диэн ааттыыллар, тутан хаайа сатыыллар.
Киһини өлөрүү диэн олус ыар сабыдыаллаах куһаҕан, ыар айыы буоларынан киһи бу быһыыны оҥордоҕуна үгэстэн үөрүйэххэ кубулутан кэбиһиэн сөп. Олус ыар быһыы биирдэ оҥорору кытта үөрүйэҕи үөскэтэн кэбиһэр кыахтаах. Оччоҕуна бу киһи киһини өлөрөрүн салгыан сөп.
Куһаҕан үгэс киһи оҥорор быһыытыгар кубулуйдаҕына куһаҕан үөрүйэҕи үөскэтэн буор кукка уларыйар. Үөрүйэх диэн буор кут үөрэҕэ ааттанар уонна кэлэр көлүөнэлэргэ бэриллэрин быһаарар. Куһаҕан быһыылары оҥорон куһаҕан үөрүйэхтэммит киһи оҕолонноҕуна куһаҕан үөрүйэҕэ оҕолоругар салгыы бэриллиэн сөбүттэн сахалар сэрэнэннэр хаайыылаахтары кытта ыал буолан холбоспоттор.
Сорох үөрэхтээхтэр индиялар “карма” диэн үөрэхтээхтэр диэн этэллэр, ону үтүктэ сатыыллар. Сахалар куһаҕан үөрүйэх диэн үөрэхтэрин билбэтэҕэ буолаллар. Индиялар “карма” диэн ааттыыр үөрэхтэрин сахалар бэйэлэрэ да билэллэр, куһаҕан үөрүйэх умнуллубат, кэлэр көлүөнэлэргэ бэриллэр диэн этэллэр, куһаҕан үөрүйэхтэри иҥэриммэт, өйдөрүн-санааларын харыстыыр туһугар кыһаналлар.
Былыргы сахалар “Өлөрсүбүтү өлөрөн кэбиһэллэр” диэн этиилэрэ куһаҕан үөрүйэхтэр аҕыйыылларыгар тириэрдэр туһалаах быһыы буолан туттулла сылдьыбыт. Дьон өйө-санаата сайдарыгар, тупсарыгар бу быһыы улахан үчүгэйи оҥорбут. Куһаҕан үөрүйэхтээхтэр олохтон эрдэ туораан биэриилэрэ дьон киһилии быһыылара элбииригэр тириэрдибитэ чахчы. Билигин өй-санаа сатарыйан, алдьатыы өттүгэр халыйбыт кэмигэр бу туһалаах үгэспитин оннугар киллэрэн туһаныа, куһаҕан үөрүйэхтээхтэр элбээбиттэрин аҕыйатыа этибит. Бу быһыы дьон туттунар күүстэрин улаатыннарыыга туһата улахан буолар.
Сахалыы таҥара үөрэҕин ылыныы куһаҕан санаалартан куруук ыраастана сылдьыыга тириэрдэн куһаҕан санаалар үгэс буолан өйгө-санааҕа иҥэллэрин суох оҥорорго туһалыыр кыаҕа улахан.
Киһи киһи быһыылаахтык олоҕун олорорун туһугар куһаҕан үгэстэри үөскэтинэн үөрүйэххэ кубулуппата, өйүн-санаатын харыстыыра, куһаҕан санааларыттан ыраастыы сылдьара ирдэнэр. Үөрүйэххэ кубулуйбут куһаҕан быһыы кэлэр көлүөнэлэргэ бэриллэриттэн сэрэнии, харыстаныы эрэйиллэр. (1,14).
Туһаныллыбыт литература..
1. "Туймаада" хаһыат. №340. 26.01.2017.<|endoftext|>
Баишев Николай Николаевич
1923 сыллаахха кулун тутар 18 күнүгэр Верхоянскай куоракка төрөөбүтэ. Сэттэ кылаас үөрэхтээх. Үлэтин 1941 сылтан “Верхоянский Большевик” хаһыат техническэй секретарынан саҕалаабыта. Верхоянскай куоракка гидрометеослужба үлэһитинэн, райсовет Осавнахимын командир-инструкторынан, горисполком секретарынан, райотдел кинофикациятын начальнигынан үлэлээбитэ. Адыаччы совхоз Табалаахтааҕы отделыгар кладовщигынан, подсобнай бригадирынан, Табалаах совхоз сылгытын иитээччитинэн, бригадирынан үлэлээбитэ. Ол үлэлиир кэмигэр, Табалаах нэһилиэгин сылгытын ахсаана лаппа эбиллибитэ.
Николай Баишев лаппа сааһырыар диэри бэйэтин кыанар, тэтиэнэх киһи этэ. Ыһыахтарга оччолорго курдаһан тустууга, мас тардыһыытыгар, сүүрүүгэ I-II миэстэлэртэн түспэт этэ. Өссө гиирэ анньара, хайыһарынан ыраах сирдэринэн сылдьара.
Баайыһап оҕонньор сылгыга үлэлиир кэмигэр элбэх сылгыһыты чаҕыппыт ааттаах айанньыт, хаҥыл аты бэрт түргэнник сыһытарынан, олус уулаах, куһаҕан да сирдэринэн дохсун айаннааҕынан, үгүс киһини сөхтөрбүт киһи этэ. Сэркээн сэһэнньит, көрдөөх кэпсээнньит, бэйэтэ туспа легенда - кини буолара.
Ол 7 хоһуун айанньыттартан үс киһи: хамандыырдара Н. Н. Неустроев, Н.Н. Баишев, И.Х. Слепцов “Соҕотох” ол олунньу уорааннаах тымныытын, кулун тутар тыаллаах-куустаах дьыбарын тулуйаннар, үлэ үөһүгэр балачча уһуннук сылдьыбыттар. Атын түөрт киһи улаханнык тымныйан, сэллик ыарыыга ылларан, балачча эрдэ өлбүттэрэ.
Н.Н. Баишев 1949 сыллаахха Табалаах нэһилиэгэр эмиэ 7 кылаас үөрэхтээх Анисия Игнатьевна Прудецкайалыын холбоһон ыал буолбуттара. Сытыы өйдөөх, киэҥ билиилээх эдэр кыыһы 1939 сыллаахха Табалаах нэһилиэгин исполкомун бэрэссэдээтэлинэн талаллар. В.И.Ленин 100 сылыгар, СӨ президенэ М.Е.Николаев махтал суругунан, Дьааҥы улууһун бочуоттаах гражданина уо.д.а. элбэх наҕараадалардааҕа.
Дьиэ кэргэнэ.
Н.Н. Баишевтыын 4 оҕону төрөтөн-иитэн үөрэх араас кыһатыгар уһуйбуттара, олох киэҥ суолугар бигэтик тирэнэллэригэр күүс-көмө буолбуттара. Розалия Гаврильевна - үлэ ветерана, ийэтин туйаҕын хатаран, 30 сыл детсадка оҕо иитиитигэр кыһамньылаахтык үлэлээбитэ, билигин бочуоттаах сынньалаҥҥа олорор. Николай Николаевич Баишев II – СГУ тыа хаһаайыстыбатын отделениятын бүтэрбитэ, учуонай-зоотехник идэлээх, госслужба Советнига, “Гражданскай килбиэн”знак хаһаайына. Табалаах нэһилиэгин баһылыгынан үһүс төгүлүн талыллан үрдүк таһымнаахтык үлэлии сылдьан, күн сириттэн соһуччу барбыта. Табалаахха баһылыктыырын быыһыгар, оройуон мясопромугар таһарыылаахтык үлэлээбитэ. Нэһилиэгэр, оройуонугар ытыктанар салайааччы этэ. Аҕатын 1945 сыллаахха хайыһарынан айанын чиэстээн,I миэстэҕэ убаһа бириис олохтоон, нэһилиэгэр, оройуоҥҥа хайыһарга күрэх ыытара, хайыһар спорда сайдарыгар үгүс сыратын уурара.
Н.Н. Баишев-II оҕолоро төрдүөн үрдүк үөрэхтээхтэр, аҕаларын, эһэлэрин курдук дьоҥҥо-киһиэхэ эйэҕэс майгылаахтар.
Н.Н. Баишев-III Новосибирскайдааҕы топографическай техникуму бүтэрбитэ. Билигин предприниматель,кэргэннээх ус оголоох.ус сиэннээх.
Надежда Николаевна Баишева - Новосибирскайдааҕы госпединституту биолог-географ идэлээх бүтэрбитэ. Төрөөбүт нэһилиэгэр оскуолаҕа учууталынан үлэлиир. Үлэ бэтэрээнэ, РФ үөрэҕириитин бочуоттаах үлэһитэ, СӨ үөрэҕириитин туйгуна. Кэргэнинээн Юрий Иннокентьевичтыын дьонун курдук түөрт оҕону төрөтөн-иитэн, үөрэх араас кыһатыгар уһуйбуттара. Улахан уоллара Станислав СВФУ физкультурнайын бүтэрэн Баатаҕайга тренеринэн үлэлиир,кэргэнннээх икки оголоох. Орто уол Иннокентий ЯГСХА студена. Кыра уол Николай СВФУ физкультурнайыгар кэтэхтэн үөрэнэр, Табалаах нэһилиэгэр тренеринэн үлэлиир, кэргэннээх, кыыс уонна уол оҕолоох. Кыыстара Анисья оскуоланы кыьыл комус мэтээлинэн бутэрэн,СВФУ Психология институтугар уерэнэр.
1945 сыл, 1985 сыл, 2010 сыл Верхоянскай-Дьокуускай хайысханан, уопсайа араас идэлээх 19 дьон хайыһарынан айаннаатылар.<|endoftext|>
&quot;Кустук&quot; кэпэрэтиип (Ньурба улууһун Бордоҥ нэһилиэгэ)
«Кустук» потребительскэй кэпэрэтиип — Ньурба улууһун Бордоҥ нэһилиэгэр 2009 сыллаахтан үлэлиир тэрилтэ.
2009 с. кулун тутар ыйга тэриллибит.
Салайааччылар.
Пайщиктааҕын ахсаана 77 киһи.
Үүтү тутуу былаана уонна туолуута (тоннанан).
2015 с. 70 миэстэлээх эргэ хотону өрөмүөннээн үлэҕэ киллэрбиттэрэ.
2017 с. тохсунньу 1 к. сылгы собуотун 38, кэтэхтэр 15 ынах сүөһүлэрин кыстатан тураллар.
2016 с. нэһилиэк гранын ылан «Айда» сайылыкка ньирэй мэччийэр бүтэйин туппуттар.<|endoftext|>
Маалыкайдааҕы оҕо-ыччат успуордун оскуолата
Маалыкайдааҕы оҕо-ыччат успуордун оскуолата (толору аата ) — Ньурба улууһун Маалыкай сэлиэнньэтигэр баар эбии үөрэхтээһин кыһата.
2014 олунньу сылтан биһиги нэҺилиэкпитигэр 20 үлэһиттээх үлэтин саҕалаан барбыта.
Дириэктэрдэр:
Статистика көрдөрүүтүнэн 2014—2016 с.с. оҕо дьарыктаныыта:
Сэттэ көрүҥҥэ уҺуйааччылар үлэлэрин ситиҺиилээхтик саҕалаан барбыттара.
Уһуйааччылар уонна оҕолор ситиһиилэрэ.
Бокса көрүҥэр уһуйааччылар:
2014—2016 с.с.ситиһиилэр
Россия — 1 оҕо — 3 миэстэ,1оҕо — 5 миэстэ
ДВФО — 2 оҕо бастакы, 4 оҕо призер
РосСовет — 1оҕо бастакы
РС(Я) −6 оҕо бастакы, 9 оҕо призер.
Көҥүл тустууга уhуйааччылар:
2014—2016 с.с. ситиһиилэр
РС (Я) — 1 о5о чемпион, 5 о5о кыттааччы
Саахымат көрүҥүн уҺуйааччыта
РС (Я) — 8оҕо призер, 10 оҕо кыттааччы
ХайыҺар көрүҥэр уҺуйааччылар:
2014—2016 с.с. ситиһиилэр
ДВФО — 1 оҕо участник
РС (Я) — 1 оҕо 3 миэстэ, 8 оҕо кыттааччы
Остуол тенниһин көрүҥэр уҺуйааччылар
2014—2016 сс. ситиһиилэр
Бүлүү бөлөх оройуоннарын икки ардынаа5ы күрэхтэҺиилэргэ — 4 оҕо призер, 9 оҕо кыттааччы<|endoftext|>
Матвеева Людмила Ильинична
Матвеева Людмила Ильинична (1942—2007) — Саха АССР үтүөлээх бырааһа, 1980—2007 сс. СӨ оҕо сэллик санаторийын кылаабынай бырааһа.
Л. И. Матвеева 1942 тохсунньу 26 күнүгэр Нам улууһун Бөтүҥ нэһилиэгэр төрөөбүтэ. Аҕата чулуу үлэһит стахановец-ударник, ийэтэ — ыанньыксыт, ССКП чилиэнэ, Модут нэһилиэгин Сэбиэтин бэрэстээтэлэ, 1956 сыллаахха ВДНХ кыттыылааҕа.<|endoftext|>
Романов Николай Петрович (1956)
Романов Николай Петрович (24.05.1956 с.т.) - тырахтарыыс, биригэдьиир, СӨ тытатын хаһаайыстыбатын үтүөлээх үлэһитэ, Дьаҥхаады нэһилиэгин Ытык киһитэ.
Мэҥэ Хаҥалас улууһун Суола Мэлдьэхситигэр төрөөбүтэ. 1973с. Төхтүр орто оскуолатын бүтэрбитэ. 1973 сыллаахтан «Герой Попов» совхозка Төхтүр отделениетыгар хортуоппуй звенотугар трактористыыр. Эталоннай гектар былааннарын аһарар, уматыгы кэмчилиир.
1978-1987 сс. хортуоппуй звенотун бригадира. Гектартан муҥутаан 105ц. ылбыттара.
1987-1997 сс. бурдук звенотын салайбыта, трактористаабыта.
700 га иэннээх бурдук бааһыналарыгар эбиэс, нэчимиэн, сэлиэһинэй ыһаллара. 20-30 ц. үүнүүнү хомуйаллар.
Н.П.Романов салалтатынан бурдук үүннэриигэ «Төхтүрдээҕи народнай предприятие» тэриллэр. Наставник-агрономунан опыттаах Е.В.Яковлев кэлбитэ. Кини Ийэ сиргэ чахчы ийэлии сыһыаннаһара. А.Н.Попов – агроном. В.П.Романов, И.Н.Максимов – тракторист комбайнердар. 1993с. XX-с үйэ историятыгар киирбит Н.П.Романов чыпчаал көрдөрүүтэ ситиһиллибитэ. Онно этиллибитэ: «Төхтүрдээҕи народнай предприятие бурдук үүннэрэр звенотун салайааччыта Николай Петрович Романов 1993 сыллаахха 65 гаттан хас биирдиититтэн 36-лыы центнер үүнүүнү ылбыта». Кини аата XX-с үйэ историятыгар бигэтик киирбитэ.
Н.П.Романов тракторист идэтин таһынан сварщик. Соломо кэбиһэр агрегаты айан оҥорбута. Техникатын бэйэтэ ремоннуур, дьаһайар.
1979с. – ССКП членэ.
2000 сылтан Төхтүр баһаарынай чааһыгар караул начальнига.
2004-2008 сс. - И.М.Романов аатынан Төхтүр орто оскуолатыгар массыынаны ыытыы инструктора.
2008 сылтан И.М.Романов аатынан Төхтүр орто уопсай үөрэх оскуолатын директорын административнай-хаһаайыстыбаннай чааска солбуйааччынан үлэлиир.
Бастыҥ общественник, спортсмен. 1995с. дуобакка маастарга кандидат.
Наградалара:.
-Знак «Победитель соцсоревнований». 1976с., 1977сс.
-Ударник коммунистического труда. 1979с.
-Знак «За вклад в развитие сельского хозяйства». 2008с.
-Ветеран сельского хозяйства РС(Я). 2010с.
-Почетный гражданин Жанхадинского наслега. 2011с.
-СР Тыатын хаһаайыстыбатын үтүөлээх үлэһитэ. 2012с.
-Знак «Рекордсмен XX-го столетия». 12.06.2015с.
-Знак «Год физической культуры и спорта – 2016г.». 2016с.<|endoftext|>
Шарин Павел Петрович
Мэҥэ Хаҥалас улууһун Дьаҥхаады нэһилиэгэр Төхтүргэ төрөөбүтэ.
1972 с. — Төхтүр орто оскуолатын бүтэрээт «Оскуола — производство — үрдүк үөрэх» диэн ыҥырыынын «Герой Попов» совхозка ыанньыксыттыы тахсар.
1973-1975 сс. — Советскай Армия кэккэтигэр службалаан кэлбитэ.
1972-1992 сс. — Төхтүр отделениетын дояра. Наставниктара: республика биллиилээх доярдара Ленин орденын кавалера П. С. Винокуров, «Октябрьскай революция» орденын кавалера А. З. Колмакова, «Үлэ Кыһыл Знамятын», «Октябрьскай революция» орденнар кавалердара Е. Н. Попов этилэр.
1983 с. — Дьокуускайдааҕы тыа хаһаайыстыбатын институтун кэтэхтэн үөрэнэн бүтэрэн зооинженер специальностаах.
«Герой Попов» совхоз 1976 с. Төхтүргэ сүөһүнү кииннэн иитиини саҕалаабыта. Племенной сүөһүнү үөскэтиини Амвросьева С. А. салайан ыыппыта. Искусственнай сиэмэлээһин инструкторынан Макарова А. Ф. үлэлээбитэ. Племенной үлэ түмүктээх буолуутун искусственнай сиэмэлээһин хааччыйбыта. Амвросьева С. А. сыралаах үлэтин түмүгэр «Герой Попов» совхоз 1973 с., 1974 с. племенной үлэҕэ Россияҕа II, III миэстэлэммитэ. Ити сылларга Павел Шарин үүт ыаһыныгар чаҕылхай ситиһиилэммитэ.
Сыллар 1 ынахтан ыата кг. Валовай үүт тн.
1985 с. ахсынньы 26 күнүгэр хас биирдии сыһыарыллыбыт 18 ынаҕыттан 6071 кг. үүтү ыабыта, XX үйэ чаҕылхай рекордун олохтообута. 4 ынаҕа элита — рекорд, 8 ынаҕа — элита, 1 ынаҕа — бастакы кылаастаах.
Үүттээх ынахтара.
Песня — 6335 кг, Нуоралдьын — 5998 кг. Уһулуччу үүтү Надежда — 7827 кг биэрбитэ, госплем кинигэҕэ киирбит 4-с поколениета этэ. Зональнай выставкаларга 2-тэ кыһыл көмүс медалы ылбыта.
«Биирдии ынахтан ортотунан 6000 кг. үүтү ыан республикаҕа да, Союзка да сүөһү иитиитигэр Саха сирин тымныы кыһыннаах, куйаас сайыннаах усулуобуйатыгар наука дакаастаабыт ирдэбилин дьиҥнээх олоххо көрдөрүү — Павел Шарин үлэтин түмүгэ буолар»,- Т/х министерствотын департаменын специалистара А. И. Никифорова, Н. Н. Неустроева. «Становление племенной работы в РС(Я)», 2001 с., стр. 38-39.
1992-1995 сс. — «Төхтүр» КП племенной хаһаайыстыбатын селекционер-зоотехнига.
1995-2002 сс. — «Төхтүр» ТХПК директора.
2002-2006 сс. — СР Тыатын хаһаайыстыбатын министерствотын племенной дьыалатын Департаменын специалиһа.
2006 с. СР Агропромышленнай комплексын «Консультационно — методологическай центрын» главнай специалиһа.
Литература.
1. «Ленинскэй знамя» 1985 с. ахсынньы 28 күнэ.
2. Становление племенной работы В РС(Я). г. Якутск 2001г.
3. Автономное учреждение "Консультационно — методологический центр агропромышленного комплекса РС(Я)».
4. Плакат «XX-с үйэ чулуу көрдөрүүлэрэ».<|endoftext|>
Герой Попов аатынан совхоз
1967 с. кулун тутар 1 күнүгэр «Герой Попов» совхоз тэриллибитэ. 1976 сылтан совхоз киинэ Бэдьимэттэн Төхтүргэ көспүтэ.
Директорынан Амвросьев Н.Н., кылаабынай бухгалтерынан Соломонов С.Н., кини солбуйааччытынан Андросов А.М., партком сэкирэтээринэн Тимофеев И.Г., рабочком бэрэсэдээтэлинэн Яковлев В.К., директоры хаһаайыстыбаннай чааска солбуйааччынан Андреев С.Т., Неустроев И.М. үлэлээбиттэрэ. Кылаабынай специалистар: Винокуров И.Е. – солбуйааччы директор уонна агроном, Плотников И.И. – рабочком бэрэсэдээтэлин солбуйааччы уонна зоотехник, Неустроев П.М. – кылаабынай ветбыраас, Тимофеев И.И. – инженер-механик, Романов И.А. – экономист, Тарабукин С.К. – каадыр инспектора, Дадасов В.В. – инженер-электрик, Прокопьев Д.М. – инженер-мелиоратор, Ефимов Н.Г. – охотовед, Попов Т.А. – инженер-тутааччы, Гурьев М.В. – прораб, Попов К.Ф. – хотон ыарахан үлэтин механизациялааһын механига.
Производство бары салааларын механизация быһаарар оруоллаҕа чуолкай. Ити салааны быстах кэмҥэ Спиридонов Иван Николаевич (Нам), И.И.Тимофеев, кэлин Куприянов Степан Николаевич салайбыттара.
Совхоз тэриллэригэр сүүрэрэ 18 трактор, 4 грузовой массыына баара.
Автотракторнай паарка сылтан сыл ахсын ахсаан өттүнэн эбиллэн, кыамтата улаатан саҥа спецтехниканан толору хааччыллан, ханнык баҕарар кээмэйдээх үлэни кыайар, толорор буолбута.
Биллэр-көстөр механизатордар иитиллэн тахсыбыттара. А.Н.Баишев, В.В.Цой, А.Н.Степанов, М.Е.Шарин, М.Н.Баишев, С.П.Субуруускай, П.А.Неустроев, Д.Д.Аргунов, Н.А.Сергучев, А.Д.Степанов, Н.Н.Филиппов, И.Е.Чугунов, Н.Д.Апросимов, Н.Е.Петров, П.Н.Чугунов, П.А.Попов, М.И.Попов, М.Е.Шарин – пилорамщик идэтин баһылаан Төхтүр бөһүөлэгин тутуутун хааччыйбыта.
Сопхуос тэриллиитигэр 620 үлэһит илии баара, онтон 528 быһаччы тыа хаһаайыстыбатын производствотыгар үлэлиирэ. 1967 сыллаахха 4700 ынах сүөһү, ол иһигэр 1831 ыанар ынах, 2513 сылгы, 1295 биэ баара. Ити көрдөрүү 1975 сылга ынах сүөһү 5572, ол иһигэр ынаҕа 2130, сылгы 3100, ол иһигэр 1593 биэ баар буолбута, ньирэй дьыалабыай тахсыыта 90,5%, кулун 72% тиийбитэ.
Совхоз 5 отделениялааҕа: Төхтүр – Дьаҥхаады нэһилиэгэ, Бэдьимэ, Сыымах – Баатара нэһилиэгэ, Суола, Хорообут – Мэлдьэхси нэһилиэгэ.
Управляющайдар: Захаров П.С., Афонский И.И., Бугаев Н.Д., Пинигин И.П., Андреев Н.Н., үлэлээбиттэрэ. Бары билиилээх, колхознай тутума мунньуммут опыттаах салайааччылар таһаарыылаахтык үлэлээн колхоз инники сайдыытын хааччыйбыттара.
Совхоз сайдыытын кэскиллээх былаана оҥоһуллан бигэргэтиллибитэ. Былаан социальнай уонна экономическай сайдыы хайысхаларыгар туһуламмыта. Нэһилиэктэр идэтийиигэ киирбиттэрэ. Төхтүр отделениета – үүккэ, хортуоппуйга, бурдукка. Бэдьимэ – үүккэ, эккэ, сүөһү аһылыгар. Сыымах – эт оҥоруутугар, сылгы иитиитигэр. Суола – эккэ, үүккэ, сүөһү аһылыгар. Хорообут – үүккэ, эккэ, бурдукка хайысхаламмыттара.
Совхоз директордара:.
Амбросьев Николай Никифорович  1967-1973 сс.
Федоров Дмитрий Кононович          1973-1976 сс.
Винокуров Иван Егорович                1976-1985 сс.
Санников Михаил Семенович         1985-1987 сс.
Санников Константин Федорович    1987-1989 сс.
Амбросьев Николай Никифорович   07.1989 - 02.1992 сс.
Егоров Юрий Егорович                    1992-1993 сс.
Амбросьев Артур Николаевич          1993- 1995 сс.<|endoftext|>
Нанаай тыла
Нанаай тыла (бэйэ аат: "на̄ни хэсэни", "хэдзэ хэсэни") — омук тыла Амур кытылыгар олорор омук тыла. Хабаровскай уонна Приморскай кыраайга тарҕаммыт тыл. Саҥарар дьон ахсааана 5,9 тыh.
Алпаабыт.
Билигиҥҥи нанай алпаабытын үлэлии сылдьар версията 1993 сыллаахха бигэргэммитэ. Аныгы нанай алфавит маннык көрүҥнээх:
Үөрэх литературатыгар өр аһаҕас дорҕооннору көрдөрөр диакритическай бэлиэлэр-макро буукубаларынан туһаныллаллар.<|endoftext|>
Жан Поль
Жан Поль (Jean Paul) (хос аата; дьиҥнээх аата уонна араспаанньата Йоһанн Фридрих Рихтер, Richter) (1763 - 1825), ньиэмэс суруйааччыта, педагог. Бэйэтин кэмин биллэр-көстөр романистарыттан биирдэһэ. Жан Поль үгүс айымньытыгар иитии кыһалҕата ордук көтөҕүллэр. Кини айымньыларын сүрүн пафоһа - киһи ис көҥүлэ, онтун сайыннарыы.<|endoftext|>
Михаил Михайлович Сперанскай
Сперанскай Михаил Михайлович (тохсунньу 1 (12) 1772 сыл - олунньу 11 (23) 1839 сыл) — нуучча уопсастыбыннай уонна судаарыстыбыннай диэйэтэлэ, уларытааччы, сокуоннары айааччы.<|endoftext|>
Горгиппия
Горгиппия — Хара байҕал кытылыгар турар былыргы куорат. Кини б.э.инн. VI үйэттэн — б. э. III үйэтигэр дылы Боспуор саарыстыбатын састаабыгар баар буола сылдьыбыта.<|endoftext|>
Ойогостурова Зоя Ивановна
Ойоҕостурова Зоя Ивановна - бастакы дьокутаат дьахтар. Саха дьахталларыттан аан бастаан ССРС Киин Ситэриилээх Кэмитиэтин уонна Национальнастар сэбиэттэрин чилиэнинэн тэҥҥэ талыллан үлэлилии сылдьыбыт сэбиэскэй-партийнай үлэһит,саха норуотугар үөрэхтээһинигэр, культурнай-сырдатар үлэтигэр бэйэтин сэмэй кылаатын киллэрсибит.<|endoftext|>
Федотов Николай Алексеевич
Федотов Николай Алексеевич — Торбаза (1927—2008) — Саха АССР спордун маастара, Иккис Наахара нэһилиэгин бочуоттаах гражданина, «Хохочой — Дьокуускай — Майа» хаһыйарынан десант кыттыылааҕа.
Н. А. Федотов 1927 сыллаахха алтынньы 14 күнүгэр Тиэлигигэ Тамма үрэх тардыытыгар, дьадаҥы бааһынай дьиэ кэргэнигэр төрөөбүтэ. Тулаайах хаалан, оҕо сааһыттан колхоз хара үлэтигэр улахан дьону кытта тэҥҥэ үлэлээн буспута-хаппыта. 1947 сыллаахха Наахара оскуолатын сэттис кылааһын бүтэрбитэ.
1950 сыллаахха саас Мэҥэ-Хаҥалас военкомата трахома ыарыылаах призывниктары Майаҕа ыҥыртаан киллэрэн эмтэппитэ. Онно Николай Алексеевич эмиэ баара. Военкомат призывниктары кытта үлэлэһэр офицера тренер Сивцев Егор Павловичка хайыһарга ГТО нуорматын тутарыгар дьаһайбыта. Онно Николай Федотов хайа да оҕоттон таһыччы үчүгэйдик сүүрэрин көрөн, Егор Павлович военкомат администрациятын хаһаайыстыбаннай отделын начальнигар, Петров Гаврил Гаврильевичка эппит. Кини дьаһалынан оройуоннааҕы күрэхтэһиигэ кыттар хамаанда тэриллибит. Онно Николай Федотовы чилиэнинэн ылбыттар.
Оччолорго Лазарь Сергучев, 1949 сыллаах республика хайыһарга күрэхтэһиитигэр 50 км сиргэ чемпион буолан, аатыра сылдьар кэмэ этэ. 1950 сыллаахха оройуон күрэхтэһиитэ икки күн буолбута. Маҥнайгы күн 10 км сиргэ Николай Федотов бу өрөспүүбүлүкэ чемпионун куотан кэлиитэ көрөөччүлэри соһуппута. Николай быанан бааллар, мас торуоскалаах мас хайыһардааҕа, ынах этэрбэстээҕэ. Оттон Сергучев буоллаҕына, тимир креплениелаах тупсаҕай хайыһардааҕа. Сарсыныгар 18 км сиргэ Федотов син биир бастаабыта.
Ити сыл 1950 сыллаахха республиканскай күрэхтэһиигэ кыттан 30 км сиргэ 2 миэстэ, 50 км сиргэ 1 миэстэ буолбута. Хайыһардьыт нууччалар даҕаны, көрөөччүлэр даҕаны сөҕүүлэрин-махтайыыларын биллэрэн: «Ай-да, торбаза!» — дэспиттэрэ. Онтон ыла Николай Федотовка ити Торбаза диэн аат иҥэн хаалбыта. Мэҥэ-Хаҥалас спордун историятыгар Николай Алексеевич Федотов — Торбаза курдук үрдүк ситиһиилээх хайыһардьыт суох. Кини Саха сирин чемпионатыгар көрдөрүүлэрэ:
Ити курдук, республика хайыһарга финальнай күрэхтэһиилэригэр тыа, үрэх баһын булчут уола Николай Федотов түөрт сыл устата иннин кимиэхэ даҕаны биэрбэтэҕэ, оччотооҕуга республикаҕа аатыра сылдьар хайыһардьыттары тулуталаабатаҕа.
Н. А. Федотов 40-н тахса сыл ойуур хаһаайыстыбатыгар леснигынан үлэлээбитэ.
Эдэр эрдэҕиттэн отоһутунан, норуот эмчитинэн биллибитэ. Эмтээх оттору хомуйан, араас дьарҕа ыарыылары эмтээн, дьонун-сэргэтин махталын ылара. Ону таһынан айылҕа уларыйыыларын олоҕун тиһэх күннэригэр диэри кэтээн көрбүтэ.
2008 сыллаахха өлбүтэ.<|endoftext|>
Никифоров Василий Давыдович
Никифоров Василий Давыдович (1931—2007) — РСФСР үөрэҕириитин туйгуна, саппаас майора, кыраайы үөрэтээччи, Иккис Наахара, Мэҥэ-Хаҥалас улууһун Ытык киһитэ.
Василий Давыдович Наахара 7 кылаастаах оскуолатыгар үөрэммитэ. 1962 с. СГУ историческай факультетын бүтэрэн баран учуутал үлэтин Наахара 8 кылаастаах оскуолатыгар саҕалаабыта. 1964—1982 сылга диэри Наахара орто оскуолатыгар учууталынан, военругунан, саабыһынан, дириэктэринэн 19 сыл үлэлээбитэ.
1978—1982 сылларга НВП военругунан үлэлээбитэ. Бу кэмҥэ оскуолаҕа байыаннай патриотическай иитиигэ пед.коллектив уонна төрөппүттэр элбэх үлэни ыыппыттара. Оччотооҕу көрдөбүлгэ эппиэттиир сөптөөх оборудованиелаах кабинет, строевой площадка, ытар тир, караульнай помещение сороҕо, мэһэйдээх площадкалар, оружейка оҥоһуллубуттара. Оскуолаҕа «Бойобуой уолаттар» кулууптара, стрелковай кружок үлэлииллэрэ. Юнармеецтар «Орленок», «Зарница» байыаннай- патриотическай оонньуларга көхтөөхтүк кытталлара уонна оройуоҥҥа 3 сыл субуруччу бастаан көһөрүллэ сылдьар Кыһыл Знамяны «За отличную военную подготовку молодежи» үйэ-саас тухары илдьэ хаалбыттара. Сэбиэскэй Аармыйаҕа сулууспалыы барааччылары атаарыы уонна сулууспаттан кэллэхтэринэ көрсүһүүлэр ыытыллаллара. Албан аат уруоктара, памятниктары шефтэһии, юнармеецтары, ордук призывниктар ГТО нуормаларын ситиһиилээхтик туттаралларын ситиһэллэрэ. Сулууспалыы сылдьар отпускниктар байыаннай чаастарын кытта суруйсуу тэриллэрэ. Үгүс выпускниктар үчүгэйдик сулууспалыылларын туһунан махтал суруктар кэлэллэрэ, олору оскуола үөрэнээччилэригэр линейка кэмигэр иһитиннэрэллэрэ. 1979 сыллаахха оскуола ити үлэтин үрдүктүк сыаналаан учууталлар атырдьах ыйдааҕы сүбэ мунньахтарыгар Наахара оскуолата Советскай сэбилэниилээх күүстэр уонна ЫБСЛКС 60 сыллара туолуутун көрсө Байыаннай — патриотическай үлэни тэрийиигэ активнайдык кыттыбытын уонна ситиһиитин иһин ССРС үөрэҕин Министерствотын, ЫБСЛКС КК, ССРС ДОСААФ КК дипломнарынан наҕараадаламмыта.
Василий Давыдович көҕүлээһининэн «Наахара» с/з, нэһилиэк историятын сырдатар «Үлэ уонна бойобуой албан аат» музейа аһыллыбыта. Кини кэнчээри ыччат төрөөбүт нэһилиэгин историятын, культуратын, омук быһыытынан уратытык билэригэр туһуламмыт өр сыллаах таһаарыылаах үлэтин ис хоһоонун байытан, сайыннаран салгыы нэһилиэк музейын үлэтин сөргүтэр билиҥҥи кэм ирдэбилэ.
Василий Давыдович үгүс сыратын биэрэн чинчийбит үлэлэрэ «Наахара нэһилиэгин историята (1631—1996)», «2 Наахара нэһилиэгин Хочо бөһүөлэгин олохтоохторун төрүттэрэ-уустара», «Наахара орто оскуолатын историята (1900—1996 сс.)».
Аҕа дойду Улуу сэриитин кыттыылаахтарын туһунан үгүс материал хомуллубута. Наахара буойуннарын ааттарын, көмүллүбүт сирдэрин чуолкайдыырга эдэр пионердар уонна комсомолецтар киэн өрүттээх чинчийэр үлэни ыыппыытара.
Василий Давыдович төрүттээбит музейыгар 1990—2001 сс. 11 сыл үлэлээбитэ.
2007 сыллаахха өлбүтэ.<|endoftext|>
Егорова Александра Петровна
Егорова Александра Петровна-Тупсууна — 1 категориялаах народнай медицина магистра, Айыы арчыһыта, түһүлгэ эмчитэ, 7-с кылаан.
Егорова Александра Петровна-Тупсууна 1948 сыллаахха олунньу 3 күнүгэр Иккис Наахара нэһилиэгэр колхуостаах дьиэ кэргэҥҥэ 6-с оҕонон төрөөбүтэ. 1965 сыллаахха Наахара аҕыс кылаастаах оскуолатын үөрэнэн бүтэрэр.1967 сыллаахха Майа орто оскуолатын бүтэрэн баран Дьокуускайга тыа хаһаайыстыбатын техникумугар үөрэнэ киирэр. 1969 сыллаахха бухгалтер идэтин баһылаан Чурапчы улууһун Субуруускай аатынан сопхуоска ананан 1982 сылга диэри үлэлиир.1982 сыллаахха төрөөбүт нэһилиэгэр кэлэн участковай балыыһаҕа завхоһунан үлэлиир. Бу үлэлиир кэмнэригэр нэһилиэккэ ыытыллар культурнай тэрээһиннэргэ сөбүлээн туран актыыбынайдык кыттар. 1984 сыллаахха кулуупка «Дьэ-буо» тойуксуттар ансаамбылларын салайааччытынан үлэлиир. Былатыан Ойуунускай суруйуутугар «Туналҕаннаах ньуурдаах Туйаарыма Куо» олоҥхону туруоран фольклорнай фестивальга бастаан, Дьокуускай куоракка республиканскай күрэххэ кытталлар. Бу кэмтэн ыла аһыллан Александра Петровна 1990 сыллаахха бэс ыйыттан норуот эмчитэ буолар. 1992 сыллаахтан сахалыы эмчиттэр үрдүкү оскуолаларыгар 7 сыл үөрэнэн, үрдүк үөрэхтээх норуот эмчитэ дипломун ылан, бу күҥҥэ дылы идэтинэн үлэлиир.
Наҕараадалара:.
−1994 с. тохсунньу 19 күнүгэр «Симэх эмчит»
−1995 с. алтынньы 30 күнүгэр «1 категориялаах эмчит»
−1995 с. от ыйын 6 күнүгэр «Далбар эмчит»
-Народнай медицина магистра
-Гипнотизер экстрасенс
-«Международнай категориялаах эмчит»
-«Лучший меценат 2003 г. Мегино-Кангаласского улуса, Нахаринской средней школы за активную гражданскую позицию и вклад в развитии образования»
-Мегино-Кангаласский улус, женская общественная организация свидетельство номинация «Лучший спонсор работы женсовета» 2002 г.
-Диплом «Женщина лидер» 2003 с.
-Почетный меценат образования РС(Я) түөскэ кэтиллэр бэлиэ
-Золотая книга меценатов и попечителей Республики Саха (Я)<|endoftext|>
Платонов Иван Иванович
Платонов Иван Иванович 1893 сыллаахха тохсунньу 30 кунугэр Иккис Наахара нэһилиэгэр Мэҥэ-Хаҥалас оройуонугар Саха АССР-га төрөөбүтэ.
Аҕата — Платонов Иван Еремеевич, ийэтэ Платонова Акулина Николаевна.
Иван Иванович сэниэ ыал оҕото буолан сыаркап приходун оскуолатыгар 1900 сыллаахха үөрэнэ киирбит. Иккис сылыгар үчүгэйдик үөрэнэн бүтэрбит. Кинини куоракка уерэнэригэр субэлээбиттэр. Онон Дьокуускай куоракка 4 кылаастаах училище5а уерэнэ киирэр. Училищены наар «4» уонна «5» сыананан бутэрэр.
Үөрэҕин бүтэрээт Лөгөй нэһилиэгэр учууталынан ананан үлэтин саҕалаабыта. Онно биир сыл үлэлээт 1911 сыллаахха төрөөбүт нэһилиэгэр үлэлии кэлбитэ. 18 саастаах Иван Иванович кэлээт да төрөөбүт нэһилиэгин оҕолорун үөрэтиигэ, улахан дьону үөрэхтээһиҥҥэ, нэһилиэнньэни өй-санаа өттүнэн иитиигэ актыыбынайдык кыттан барбыта. 1916 сыллаахха диэри үлэлээн баран, Тыыллыма оскуолатыгар ананан барбыта. 1921 сыллаахха дойдутугар эргиллэн кэлэн эмиэ учууталлаан барбыта.
1921 сылтан 1927 сылга диэри 2-с Наахара оскуолатыгар үлэлиир. Кини үлэлиир кэмнэригэр оскуола түөрт кылаастаах буолар уонна оҕолор олорор пансионаттара аһыллар. Онно оҕолор бэлэм аһылыкка олорон үөрэнэллэр. Кыахтаах эрэ дьон оҕолоро буолбакка, ким ба5алаах үөрэнэр кыахтаммыта. Иван Иванович 4 кылааһы (I—IV) соҕотоҕун үөрэтэрэ уонна элбэх кылааһы соҕото5ун уерэтии ньыматын билбит, үчүгэй бэлэмнээх учуутал этэ диэн, үөрэммит оҕолоро ахталлара.
Иван Иванович биһиги оскуолабытыгар 11 сыл үлэлээбит. Ити үлэлиир сылларыгар оскуола эрэ үлэтигэр буолбакка, нэһилиэк олоҕор көхтөөхтүк кыттан, дьону өй-санаа өттүнэн иитиигэ, улахан дьону үөрэхтээһиҥҥэ, саҥа былаас уонна олох туһунан өйдөтүү улэҕэ сыралаахтык улэлэспитэ. Кинини нэһилиэнньэ өйүүрэ уонна убаастыыра.
Тапталлаах кэргэнинээн, Иульяна Дмитриевна Борисова-Платонова, Манньыаттаах сиэнинээн, уонтан тахса сыл дьоллоохтук олорон, үс кыыс оҕоломмуттара: Калисфена — историк, Кыыдаана — филолог, Сата — историк.
Калисфена Ивановна — историк, оҕо суруйааччыта, Кыдаана Ивановна — филологическай наука доктора, профессор, Сата Ивановна — филологическай наука доктора, профессор. Күтүөтэ Башарин Георгий Прокопьевич — историческай наука доктора, профессор, сиэнэ Башарин Карл Георгиевич — медицинскэй наука доктора, профессор
Иван Иванович Платонов 1946 сыллаахха балаҕан ыйын 28 күнүгэр өлбүтэ.<|endoftext|>
Уломжинскэй Василий Романович
Уломжинскэй Василий Романович (1911—1997) — Мэҥэ-Хаҥалас улууhун Ытык киһитэ, Саха Өрөспүүбүлүкэтин култууратын үтүөлээх үлэhитэ.
1911 сыллаахха алтынньы маҥнайгы күнүгэр Мэҥэ-Хаҥалас улууhун Иккис Наахара нэhилиэгэр тѳрѳѳбүтэ. 1934 сыллаахха Дьокуускайдааҕы педтехникуму, 1938—1940 сс. пединституту үѳрэнэн бүтэрэн история учуутала идэни ылбыта.
Уломжинскай В. Р. педагогическай үлэтин Мэҥэ-Хаҥалас улууhун Дьаҥхаады ситэтэ суох орто оскуолатыттан саҕалаабыта. Иккис Наахара, Мэлдьэхси, Төҥүлү оскуолаларыгар өр сылларга учууталлаабыта, саабыстаабыта, дириэктэрдээбитэ.
Аҕа дойдуну көмүскүүр Улуу сэрии сылларыгар үѳрэтэрин таhынан байыаннай дьыалаҕа чугастыы сытар үс нэhилиэк дьонун үѳрэппитэ. Кини салалтатынан Бастакы, Иккис Наахаралар, Бастакы Холгума, Ходоро нэhилиэгин 81 киhитэ байыаннай үѳрэ5и барбыта.
Үѳрэтии методикатын толору баhылаабыт учуутал этэ. Үѳрэнээччилэрин былыр буолан ааспыт кэмҥэ сатаан тиэрдэр уус-уран тыл маастарын уруоктара умнуллубаттар. Кини үѳрэппит о5олоро киэҥ билиилэринэн, картанан сатаан үлэлиилэринэн сѳхтѳрѳллѳрѳ.
Василий Романович үѳрэнээччилэрин кытта сайын да арахсыбакка бииргэ сылдьара. Сүүрбэhис үйэ 60-ус сылларыгар улууска биир бастакынан сайыҥҥы үлэ-сынньалаҥ лаа5ырын тэрийбитэ уонна уонтан тахса сыл салайбыта. Лааҕырга оҕолор оттууллара, кирпииччэ үктүүллэрэ, оҕуруот аhын үүннэрэллэрэ. Улууска куруук бастыҥ кѳрдѳрүүлэнэллэрэ. 70-ус сылларга улууска бастакынан эдэр лектордар группаларын тэрийбитэ. Нэhилиэк агитзоналарынан араас бэсиэдэлэри, лиэксийэлэри ааҕаллара.
Уломжинскай В. Р. общественнай олоххо актыыбынайдык кыттара. Лектор, общественнай корреспондент этэ. Нэhилиэк устуоруйатын сирийэн үѳрэппитэ. Ол матырыйааллара билигин даҕаны туhаныллаллар. Эдэригэр уhулуччулаах спортсмен этэ, кылыыга тэҥнээҕэ суоҕа.
Наҕараадалара.
«А5а дойдуну кѳмүскүүр Улуу сэрии сылларыгар килбиэннээх үлэтин иhин» мэтээлинэн, Үѳрэх Министиэристибэтин Бочуоттаах грамоталарынан наҕараадаламмыта. Мэҥэ-Хаҥалас улууhун Ытык киһитэ, Саха Өрөспүүбүлүкэтин култууратын үтүѳлээх үлэhитэ.<|endoftext|>
Нэһилиэк Биикигэ Табылыысса
Болҕой: Бу табылыысса уларытылла, көннөрүллэ турар. Түмүк кэлин тахсыаҕа..
Баалы ааҕыы мэтиэдикэтэ:
Саҥа ыстатыйа - 3 баал,
баар ыстатыйаны тупсарыы - 1 баал,
ис хоһоонугар эбии баал - 1 баал
ыстатыйа элбэх итэҕэһигэр (сахалыы буукубаны солбуйан суруллуутугар, категорията суоҕар, ис уонна тас сигэлэрэ суоҕар уо.д.а. биир ыстатыйаҕа көстөр түгэнигэр) - биир ыстарааптыыр баал (-1)<|endoftext|>
Адамов Гавриил Николаевич
Адамов Гавриил Николаевич — БАМ тутааччыта, «Саха хомсомуола» () этэрээт хамыһаара, Норуоттар доҕордоһууларын уордьанын кавалера.
1975 сыллаахха Дьокуускайга СМУ-1 тэрилтэҕэ Социалистыы үлэ дьоруойа Михаил Сергеев биригээдэтигэр мас уһуунан (столяр-плотник) үлэлии сырыттаҕына тимир суолу турарга Бүтүн Сойуустааҕы ударнай тутуу биллэрбиттэр. Дьокуускайтан эмиэ хомсомуол этэрээтин хомуйбуттар, онно хапсан 16 киһи ахсааныгар киирэн СМУ-ттан 5 эдэр киһи барбыт. Обкомҥа ыҥыран хомсомуол путевката туттарбыттар, ыам ыйын 15 күнүгэр Политпрос дьиэтигэр үөрүүлээх быһыыга-майгыга атаарыы буолбут, ыам ыйын 21 күнүгэр Амыр уобалаһыгар аттамыттар.
Бастаан Беленькая диэн ыстаансыйа аттыгар балааккаҕа сытан үлэлээбиттэр: тутуу массыыната сылдьарыгар аналлаах суолга үрэхтэри туоруур күргэлэри туппуттар.
Наһаа доҕордуу, көхтөөх этибит. Элбэх ыалдьыт кэлэрэ — суруналыыстар, суруйааччылар, тэлэбиидэнньэ. Мунчаарар соло суоҕа.
Күһүн алтынныьга Тыындаҕа — «Москуба хомсомуола» этэрээт кэлэригэр бэлэмнэниигэ ыыппытар. 300 киһи олорор сирдэрин, вагончиктарын бэлэмнээбиттэр. Онтон сэтинньигэ кураанах сиргэ Могот диэн бөһүөлэк тутуутугар ыыппыттар. Щиттэн оҥоһуллубут дьиэлэр фундаменнарын туппуттар, уулусса буолуохтаах сирдэри маһын кэрдибиттэр, түүнүн тутуу матырыйаалын массыынаттан сүөкүүллэр эбит. Онтон олунньуга Нагорнай бөһүөлэги тутууга ыыппыттар. Бу кэннэ тимир суол просекатын кэрдиигэ сылдьыбыт. Онтон Тыындаҕа суол таҥааччы (, тимир суолу таҥар оробуочай) үөрэҕэр ыыппыттар. Онон 1976 сыл атырдьах ыйыттан быһаччы тимир суол тутуутугар сылдьыбыт.<|endoftext|>
Никифоров Афанасий Петрович
ХОРСУН КОМАНДИР
Артиллерист Афанасий Петрович Никифоров туһунан ахтыылар аҕыйахтар. Кинини буойун учуутал диэххэ сөп .Ол курдук АП 2 Күүлэт оскуолатыгар сэбиэдиссэйинэн (завуч) үлэлии сылдьан 1942 сыл. сэриигэ ыҥыраллан үгүс бииргэ үлэлээбит уонна үөрэммит доҕотторунуун ийэ дойдуларын көмүскүү барбыттара.
Кини туһунан сэрии кыттыылааҕа Бүлүү улууҺун бочуоттаах гражданина,отставкаҕа полковник Николаев Афанасий Иннокентьевич кылгастык ахтан турар: "Афанасий Петрович бэркэ сэриилэһэн кэлбитэ,лейтенант званиелаах артеллерийскай батарея командира,лейтенант батарея командира буолара бэрт сэдэх.Чахчы дьоҕурдааҕын билэннэр командир гыннахтара,холобур Кондаков Н.А старшай лейтенант званиелаах эрээри звод командирынан сылдьан баран,кэнники батарея командира буолбута.
Кини бэйэтэ сүрдээх сайдыылаах,модьу-таҕа улахан кыанар киһи этэ,билиитин- көрүүтүн өттүнэн туох да грамотнай."
Манна даҕатан эттэххэ Афанасий Петрович уонна Николай Алексеевич Кондаков Бүлүү пед. училищетыгар үөрэнэр сылларыттан доҕордуу этилэр,сэриигэ да бииргэ барбыттара.
Никифоров А.П 1919 сыллаахха 1 Лүүчүҥҥэ Кэбээйи улууһугар төрөөбүтэ.Кыра сааһыгар төрөппүттэрэ өлөннөр Бүлүүгэ Чинэкэҕэ аймахтарыгар Николаев Михаил-Таатта оҕонньорго иитиллибитэ.1936 сыл. Бүлүү пед. үөрэнэ киирэн 1939 сыл.ситиһиилээхтик үөрэҕин бүтэрэн Үгүлээт 7 кылаастаах оскуолатыгар учууталынан ананан ,онтон 2 Күүлэт оскуолатыгар үлэлиир.
1942 сыл. Смоленскай куоракка кэлэн артеллерийскай училище5а үөрэнэн, лейтенант званиетын ылан 1 Прибалтийскай фронт, 145 стрелковай дивизия 277 полкатыгар, 7-с огневой зводка командирынан уоттаах сэриигэ сырыытын саҕалыыр.Ол курдук Витебскайдааҕы кимэн киирииттэн, Калининскай ,Смоленскай уобаластары,Белоруссия ,Литва,Латвия,Эстония республикаларын босхолуурга офицер Никифоров хорсуннук сэриилэһэр.
Афанасий Петрович сэрии кэнниттэн комсомолга бииргэ үлэлээбит доҕоро Кирилл Егорович Павлов кинигэҕэ киллэрбит ахтыытыгар:-"Денисов куораты босхолооһуҥҥа "За отвагу" мэтээлинэн наҕараадаламмыт уонна батарея старшайыгар көһөрүллүбүт, ол кэннэ Рига куораты босхолуур кыргыһыыга өстөөх 6 транспортердарын, 3 танкатын үлтүрүтүспүтэ,элбэх немец саллааттарын суох гыммыта, тус бэйэтэ өстөөх офицерын билиэн ылбыта уонна батарея командирын дуоһунаһыгар өрө таһаарыллыбыта "-диэн ахтар.
Лейтенант Афанасий Петрович "Кыһыл сулус" орденын ылар наградной лииһигэр суруллубут:"За период наступательных боев проявил себя смелым , инициативным и решительным офицером.В боях после прорыва обороны противника с 9-16.11.1943г. не смотря на то что средств тяги не хватало до 50 процентов батарея, благодоря умелому и энергичному руководству лейтенанта Никифорова непрерывно сопровождало поддерживаемую пехоту огнем.
В боях за деревню Большухи , ведя меткий и интенсивный огонь батарея уничтожила 3 станковых , 1 крупнокалиберный и 4 ручных пулемета,50 солдат и офицеров противника.
10.11.1943г. в бою за переправу реку Вымна в районе Манулки своевременное перемещение батареи обеспечил открытие губительного огня по скоплению пехоты противника в районе Ускурова , чем была сорвана контратака.В этом бою было унижтожено 2 мотоцикла, 2 автомашины , 2 станковых пулемета, и 3 ручных, рассеено и частично уничтожено до роты солдат и офицеров противника.
14.11.1943г. выбросив звод на прямую наводку лейтенант Никифоров метким огнем уничтожил в районе Остряме 2 станковых и 1 ручной пулемет. "
Хорсун командир уоттаах сэриигэ, ийэ дойдута өстөөҕү кыайарын туһугар киллэрбит кылаата кырата суох.Бииргэ үлэлээбит доҕоругар 2 Күүлэт 7-кылаастаах оскуолатын директорыгар Николай Афанасьевич Алексеевка бу курдук суруйбут-:"МИн бэс ыйын 24 күнүттэн атырдьах ыйын 15 күнүгэр диэри 700 биэрэстэлээх сири айаннаатым .Бу бириэмэҕэ элбэх ыар уонна кырыктаах охсуһуулары көрсүтэлээтим.Белоруссия ,Латвия ,Литва "элбэх ахсааннаах куораттарын , дэриэбинэлэрин босхолоотубут.
хас хардыы аайы фашисткай кыыл,кыыллыы быһыытын илэ харахпынан көрөбүн .Күл буолбут дэриэбинэлэр ,сордонуллубут, тырыта тыытыллыбыт, сэймэктэниллибит советскай пленнэйдэр ,тыыннаахтыы көмүллүбүт оҕолор уонна дьахталлар.Ити барыта ынырык хартыына .Өһөгөйдөөх сидьиҥ өстөөх сиһин-үөһүн дэлби үктүүр санаа мин ,үлэбэр күүс-көмө буолар.Өстөөҕү өһүөмдьүлүүргэ өрө күүрэбин.
Билигин биһиги тохтоон турабыт кыайыылаах кимээһиҥҥэ бэлэмнэнэбит.Өстөөх Прибалтикатааҕы бөлөҕүн тимир кытаҕаска ыбылы ылбыппытын ,өссө бөҕөргөтөбүт.
Киэҥник уонна элбэхтик суруйар биллэр биричиинэлэринэн кыаллыбатын эн эмиэ өйдүүгүн .Ол иһин кыратык суруйабын.
Аҕыйах хонуктааҕыта советскай правительство миигин иккис орденынан "А5а дойдуну көмүскүүр сэрии 2-с степеннээх" орденынан наградалаата.Бойобуой олоҕум туһунан кылгас биллэриилэр итинниктэр.Эһигиттэн куруутун суругу күүтүөм.
Эн доҕоруҥ лейтенант А.Никифоров 1944с. балаҕан ыйын 3 күнэ.
Бу үөһэ ахтыллыбыт орденын ылбытын туһунан байыаннай архив көрдөрөрүнэн, наградной лииһигэр кылгастык суруллубут:-"25 июня 1944г. в районе совхоза Триполье подавил огонь 105 мм батареи и уничтожил из них 2 орудия.
26 июня 1944г. взорвал склад с боеприсами . Севернее совхоза Тирасполь уничтожил наблюдательный пункт, в деревне Мишаки подавил огонь 105 мм батареи.На северной окраине гор.Витебска уничтожил 3 пулемета и 70 солдат и офицеров противника.
За мужество и отвагу проявленные в боях за родину достоин представления к правительственной награде орденом "Отечественной войны второй степени."
Командир полка подполковник / Ярушин/ 18 октября 1944г.
Маннык сэриилэһэн Восточнай Пруссияны, Польшаны босхолоһон ,Германияҕа Берлины урусхаллааһыҥҥа кыттыһан 1946 сыллаахха дойдутугар эргиллэн кэлбитэ.
Кини түөһүгэр Кыһыл Сулус , Аҕа дойду сэриитин 2 ст. орденнара, Хорсунун иһин, Германияны кыайыы иһин, Сэрии кэмигэр килбиэннээх үлэтин иһин медаллар хорсуннук сэриилэспитин,төрөөбүт дойдутун туһугар бэриниилээхтик сулууспалаабытын туоһулууллара.
сэрииттэн кэлээт Бүлүү педогогическай училищетыгар военругунан үлэлии сылдьан, райком комсомолун бастакы секретарынан талыллыбыта.Дьону хомуйар-дьаһайар , салайарга дьоҕурдаах үлэһити аны Дьокуускай обкомун кадрга секретарынан үлэҕэ ылаллар.Манна үлэлии сылдьан Москватааҕы профсоюзтар киин советтарын үрдүкү оскуолатын бүтэрэр,уонна Обком партийнай, профсоюзнай органнарын отделыгар инструкторынан үлэлиир.Кэккэ сылларга Бүлүү, Кэбээйи оруйуоннарыгар эппиэттээх дуоһунастарга сылдьыбыта.
-"Барыта үчүгэй курдуга гынан баран,сотору кини этэ-сиинэ мөлтөөн ахсаан алларыйан барбыта биллибитэ.Биир күн иһигэр оннук буолбатаҕа.Өрдөөҥүттэн бука,сэрииттэн эргиллэн кэлиэн инниттэн, сылтан сыл, эпсэри ылларан испит быһылааҕа.Атын доруобуйата үчүгэй,чэгиэн буолан, бастаан утаа онтукатын билиммэт, биллэрбэт да этэ
Үксүгэр хомойуох иһин хойутаан өйдөнөбүт.Буолар буолбутун, туох да абыраабат буолбутун кэннэ
Доҕорум суох буолбута үгүс сыллар ааспыттарын кэннэ, кинини өтөр-өтөр санаан кэллэхпинэ, кини итинник буолбутун биир суолу кытта холбуу саныыбын."ОЛ ТУГУ-диэххит.ол хаһан да СЭРИИ.СЭРИИ.СЭРИИ.Сэрии буолбатаҕа буоллар ,мин доҕорум итинник буолуо суох этэ.Кини уйулҕата сэриигэ, фроҥҥа алларыйбыта .Этэҥҥэ сылдьыбыта буоллар ,доҕорум билигин дэлэлээх үчүгэй үлэһит буолан хайҕалга,бочуокка сылдьыа этэ дуо?! Бу бэйэлээх олоххо,дэлэгэйгэ тиийэр кыа5а суох буолбута...Дьарҕам көбөн куһаҕаннык утуйдахпына ,билиҥҥэ диэри доҕорбун түһүүбүн.Арыт былыргытын ,сэрии иннинээҕитин ,үчүгэй баҕыйытык үөрэ-көтө сылдьарын көрөбүн.Оччоҕо уһуктан баран хомойобун.Уйадыйабын.Арыт уоспар туустаах уу биллиэр диэри..."
Бу курдук журналист Советскай союз геройа Кондаков Н.А до5орун туһунан 1979 сыл."Cалаат суола оспот"кинигэтигэр иһирэхтик ахтыбыт.
Хорсун буойун, учуутал, лейтенант Никифоров Афанасий Петрович 1964 сылаахха Булуҥ оруйуонугар ,Күһүүргэ үлэлии сылдьан бу олохтон эмискэ барбыта
Суруйааччы Юрий Шамшурин "ПОЛК пошел в наступление"кинигэтигэр артиллерист лейтенант Назар Никифоров туһунан кэпсэнэр,ол роман геройун прототиба үөһэ ахтыллыбыт А.П.Никифоров буолар.
КИМ ДА УМНУЛЛУБАТ,ТУОХ ДА УМНУЛЛУБАТ
Егор Никифоров Россия журналистарын союһун чилиэнэ.<|endoftext|>
Понохова Зинаида Дмитриевна
Понохова Зинаида Дмитриевна сэтинньи ыйга 1951 сыллаахха Сунтаарга төрөөбүтэ. Норуот маастара, СӨ үөрэҕирии уонна культура отличнига, "Сардаана" муода театрын салайааччыта.<|endoftext|>
Габышев Айхал Иванович
Габышев Айхал Иванович — 1977 сыллаахха сэтинньи 12 күнүгэр Уус-Алдан оройуонугар Бороҕоҥҥо төрөөбүтэ.
«Саха сирин тутааччыларын түмсүүтэ» (Ассоциация СРО "Союз строителей Якутии") диэн бэйэни салайынар тэрилтэ генеральнай дириэктэрэ. "Саха сирин аҕаларын түмсүүтэ" (Лига отцов Якутии) общественнай түмсүү салайааччыта. Саха сирин спортинг федерациятын толорооччу директора. Саха сирин Общественнай Палататын солбучааччы председателя. Саха сирин Ил Дархана Е.А. Борисов итэҕэллээх киһитэ.
Элбэх оҕолоох ыал аҕата.<|endoftext|>
Кэссиэ Баһылай (Ушницкай Баһылай)
Сахаларга дуолан күүстээх буолан баран хаһан да күүстэринэн өттөйбөт, дьонтон ордон киирсэ-күрэхтэһэ сатаабат, олус көрсүө-сэмэй дьон баар буолаллар. Оннук дьоннортон биирдэстэрэ Кэссиэ Баһылай этэ. Тандалгы алааска олохтоох Өнөр нэһилиэгин биир дуолан күүстээҕэ Кэссиэ оҕонньор (Ушницкай Баһылай) баараҕай тиити силистэри-мутуктары сүгэн иһэрин ХХ үйэ 30-с-40-с сылларыгар дьон элбэхтик көрбүттэр. Оройуонтан тахсыбыт боломуочунай, Дүпсүнтэн Өнөргө ыҥыыр атынан кэлэн иһэн оҕонньорго түбэспит. Кэпсэппиттэр. Тоҕо маскын түһэрбэккин диэбитигэр Кэссиэ: «Эмиэ хаттаан көтөҕөн иһиэм дуо, турдун ээ» — диэн хардарбыт. Боломуочунай Өнөргө кулуубу тута сылдьар дьоҥҥо кэлэн: «Ити маҥан баттахтаах, тиити санныгар сүгэн иһэр киһи ким диэн ааттаах кырдьаҕаһый?» диэн ыйыталаһар. Тутааччылар аатын-суолун быһаарбыттар, уола бу олорор диэн киппэ көрүҥнээх Лэгэнтэйи ыйан көрдөрөллөр.
Кулууп тутуутугар, эргиирдэрэ үрдээн, өһүөлэрин таһаара сылдьаннар 9 м. уһуннаах өһүө маһын мүччү тутан кэбиһэн, эмискэ хаһыы бөҕөтө буолбут. Өлүү түбэлтэлээх ити кэмҥэ аллараа мас хомуйа сылдьар Кэссиэ Лэгэнтэйэ өһүөнү хабан ылан төттөрү үөһэ бырахпытыгар, мэктиэтигэр дьиэ салыбырыы түспүт. Көр, бу уолуйбакка, сымсатык, күүскэ туттубутун-хаптыбытын! Киһи киһиттэн итинник уратылаах буолар.
Өнөр 8 кылаастаах оскуолатын бүтэрэр сылларбар Кэссиэ Лэгэнтэйэ мастарыскыайга олорбута уонна үлэлээбитэ. Бэрт элбэх быһахтары оҥороро, уһанар тэриллэри бэрийэрэ. Кинини өйдөөн хаалбытым диэн, сүүһүттэн көлөһүн бычыгырыы-бычыгырыы, мэлдьи чороҥ соҕотох аа-дьуо сылдьар буолааччы.
Кэссиэ оҕонньор Тандалгыга туппут балаҕанын маһын барытын эт саннынан таспыта үһү. Кэлин хойут алта кырыылаах баҕанатын кууһан тарбахтарым төбөтө тиийбэтэҕэ. Ол балаҕантан ойбоннонор күөллэрэ сүүсчэкэ саһаан буолуо. Онуоха эмээхсинэ хотоҥҥо кэтэр холуоһатын устан баран, атах сыгынньах уу баһан кэлэрэ үһү. Хоноһолор иһиттэхтэринэ атаҕын тыаһа саппыкылаах киһи курдук хоочугураан кэлэр диэн кэпсииллэрэ.
Биир саас атыыр оҕустар харсыспыттар. Атын ким эрэ кэлэн араарарын, биитэр бэйэлэрэ харсан бүтэллэрин кэтэһэ сатаан баран, эмээхсин оҕустары эр-биир муостарыттан ылан икки аҥыы садьыйталаары, алҕас харытын сүүстэригэр уган биэрбит. Бэйэтин оҕуһун аҥаар илиитинэн соһон аҕалбыт. Арай эмээхсинэ киэһэни быһа күлэрин иһин, Кэссиэ оҕонньор тутан көрбүтэ — эмээхсинэ харытын биир утаһына тостон хаалбыт.Ону бэйэтэ чартаабыта үһү.
Бииргэ төрөөбүт убайым Өлөксөй миигиттэн 20 сылынан аҕа этэ. Хороччу улаатан эрэр уолаттар «Нусхай» (Черноградскай Ньукулай), «Сэппэҥниир» (Борисов Ньукулай) уонна убайым буоланнар киксэн бараннар Кэссиэ оҕонньор сүгэн иһэр тиитин түһэртэрээри тоҥ күөс быстыҥа арааһы кэпсэтэ-ыйыта сатаан бараннар бэйэлэрэ арахсаллар – оҕонньордоро таһаҕаһын түһэрбэтэх
Кэссиэ Баһылай туһунан сиһилии «Өнөрдөр умнуллубат мөссүөннэрэ» (ааптар Н.А. Черноградскай) кинигэтигэр суруллан турар. Бу онно кэпсэммэтэҕи суруйа сатаатым.<|endoftext|>
Сахачаан (Захаров Петр Петрович)
Тохсус кылааһы бүтэрдэҕим сайын бииргэ үөрэнэр уолбунаан Петя Захаровтыын мас эрбээн харчы өлөрөргө сананныбыт. Кини хамандыыр, мин саллаат курдукпун. Төһө өйүөнү ылыахтаахпытын, хас саһааны эрбэттэхпитинэ тоһоҕо туруохтааҕын, үлэлиэхтээх дэлээнэбитигэр хайдах олоруохтаахпытын, тугунан айаннаан тиийиэхтээхпитин, о.д.а. боппуруостары барытын кини быһаарар – ааҕан-суоттаан бүтэрбит буолар. Төрүкү математикаҕа үчүгэй буолан олох мөккүһүннэрбэт. Арай мин өйдөбүлбэр биир ыйынан харчы бөҕөнү хоторуох курдукпут. Онон дьоммуттан харчы көрдөөн ылан үгүөрү соҕус өйүөнү атыыластыбыт.
Үлэлиир сирбит хата Бороҕонтон ырааҕа суох Тандалыыр айан суолун кытыытыгар буолбутуттан үөрдүм. Балаакканан түһэн сытабыт. Үһүөбүт – Петя аҕата Сахачаан баар.
Сахачаан күүстээҕин дьоҥҥо-сэргэҕэ маҥнай көрдөрүүтэ 1936 с. Чараҥ ыһыаҕар буолбутун туһунан урут элбэхтик суруллан турар. Ити ыһыах сүрүн уратытынан П.А. Ойуунускай дьарапалаанынан көтөн кэлэн уоттаах-төлөннөөх тыллары эппитэ буолбут. Үрдүк күүрүүлээх ыһыах тэриллэн ыраахтан-чугастан оччотооҕу күүстээхтэр-быһыйдар ыҥырыллан кэлэн күөн көрсүбүттэр, күрэх былдьаспыттар.
Ыһыах иккис уратытынан ыараханы көтөҕүү буолбут. Аналлаах халыыпка кутуллубут сибиниэс буруустары бэлэмнээбиттэр. 4 бурууһу үрүт-үрдүлэригэр ууран баран кирис өтүүнэн хамсаабат гына ыбылы кэлгийбиттэр. Төбөлөрүн диэки кылгас быанан тутаах оҥортообуттар.
Күрэхтэһии саҕаламмыт. Күүстээх Наһаарап Јспөхтөн, Бөҕө Сутурук Саһылыкаантан, о.д.а. күүстээхтэр киирбиттэр. Ким эрэ салгын киллэрбит, ким эрэ тутум өйдөппүт. Күүстээх Наһаарап кыайбытын биллэрээри турдахтарына эдэр уол Сахачаан киирэн тобугар диэри тардан таһаарбыт! Көрбүт эрэ дьон сөҕөн-махтайан суугунаһа түспүттэр. «Үчүгэй ыччаттаах эбиппит ээ» дэһэн үөрүү-көтүү, киэн туттуу саҕаламмыт.
Ол туһунан Сахачаан бэйэтэ бу курдук кэпсээбитэ: «Биэтэҥнэтэн албаһаабытым. Бастаан уҥа өттүн көтөҕөн баран төттөрү түһэрбитим. Онтон хаҥас өттүн өндөтөн баран уҥатын өрө тардан таһаарбытым. Оччоҕуна кыайтарар. Биирдиитэ 4 буут 15-тии муунталаах буруустар этилэр. Тутаахтарын бэрткэ баайбыттар этэ» - диэн.
Биир бэйэм итинник ыараханы көтөҕүүгэ Сахачаан тугу албаһаан барыһырыан сөбүн баччааҥҥа диэри кыайан быһаарбакка сылдьабын.
Сахачаан холуочуйдаҕына «оҕолор, маны аһан кулуҥ эрэ» - дии-дии арыгылаах бытыылка моонньун икки тарбаҕар кыбыта сылдьар буолааччы. 60-с сыллар ортолоругар кутуллубут водка бытыылкалара оруобуна лимонад бытыылкаларын курдук этилэр, хараҥа от күөҕэ өҥнөөх кылгас моойдоохторо. Сахачаан оннук бытыылка моонньун сөмүйэтин уонна ортоку тарбаҕын икки ардыгар олуйан тосту тутар идэлээҕин көрбүт дьоннор элбэхтэр – ол аата бүөтүн таарыйбакка «аһар» эбит. «Бу тарбахтар туттахтарына тугу ыытыахтарай, боробулуоха буоллахтара дии, һэ-һэ» дии-дии түөрт кырыылаах бэгэччэгин имэринэр буолара.
Сахачаан тарбахтара кылгас уонна модьу этилэр. Дьээбэлэннэҕэ буолан эрбэҕин ытыһыгар сыһыары тутан баран түөрт тарбахтарын сөбүгэр саратан дорооболоһооччу. Бука, боруобалаһар киһини көрдүүрэ эбитэ буолуо. Бороҕон дьоно эрэ буолуо дуо, кинини билэр дьон барыта салланнар, суолтатыгар тарбахтарын таарыйарбыт. Бэйэлэрин билиммит, оту-маһы тардан көрөр эр бэртэрэ хорсуннарын киллэрэн икки тарбаҕын үрдүгэр түһэн хам сыһыарбаттарын туһунан элбэхтик истибитим, олох «мас курдук» дииллэрэ.
Сахачаан эдэригэр от-мас үлэтигэр тэҥнээҕэ суох кыайыылаах үлэһит эбитэ үһү. От охсуутугар биир ый устата күҥҥэ ортотунан 1,5 гааны охсубутун туһунан урут суруйан тураллар.
Мүрү орто оскуолатын икки этээстээх мас дьиэтин оттук маһын соҕотоҕун хайытара дииллэрэ. Ону сааскы каникулга оҕолор саһааннаан ситэ бүтэрбэт үһүлэр.
Алааһы бүтэйдээһиҥҥэ төттөрү-таары хаамарын аҕыйатаары биир сиэрдийэҕэ тиһэн уонтан тахса баҕаналары сүгэн киллэртиирин көрбүттэр.
Үйэтин үгүс өртүн мас кэрдиитигэр анаабыт киһи. Күҥҥэ 30 саһааны туруорара дииллэрэ. Тиити тииккэ ыйаан баран сылбах курдук охторор идэлээҕэ үһү. Биһиги бииргэ үлэлиирбитигэр маһа сэдэх этэ. Ол да буоллар 3-4 тиити биирдэ охтороро.
Арай биир күн бултуохпутун баҕардыбыт. Соҕотох куобах баар. Үс ботуруоннаах саалаахпыт. Оҕонньор биһиги үүрдүбүт, Петя тоһуйар. Биирдэ саа тыаһаата. Кэлбиппит – киһибит сыыһан кэбиспит. Куобахпыт ыраах оол курдук сылдьар. Петябыт үөмэн тиийэн хаста эмэтэ ытан көрдө да саата эстибэт. Төннөн кэллэ. Сүбэлэстибит. Маарыын үүрэн иһэн көрдөхпүтүнэ куобах ороҕо баара. Онно Сахачаан тоһуйуох буолла.
Куобах ойуурга киирбит сирин көрбүппүт. Онон Петя биһиги ырааҕынан эргийэн үүрэ бардыбыт. Табылыннаҕына, куобахпыт бу орох устун кэлиэхтээх. Оҕонньорбут куобах билбэтин диэн көхсүнэн таҥнары туруох буолла.
Чугаһаабыппытыгар Сахачаан куобаҕын атаҕыттан таҥнары ыйаан турар. Биһиги үөрүү бөҕөтө. Оҕонньорбут буруйдаах курдук туттан «бу» диэн баран куобах төбөтүн туттаран көрдөрдө – онтукабыт баара куобахпыт төбөтүн уҥуоҕа хап-хачыгырас гына хааһы буолбут.
Сахачаан олох хамсаабакка туран атаҕын икки ардынан сүүрэн иһэр куобаҕы икки ытыһынан ибили охсон кэбиспит этэ.
«Дружбабыт» алдьанан маһы кыайан эрбээбэтэхпит. Оҥорор киһибит Петя. Мин техникаҕа сыһыана суоҕум мэһэйдээбитэ. Бириэмэбит бүтэн төннүбүппүт. Аһылыкпытын эрэ толуйдахпыт буолуо.
Ол эрээри онтон хомойбоппун. Чэппиэр күүстээх, ураты холку, үлэһит бэрдэ киһини кытта алтыһан ааспыттаахпын.
Бука, куобаҕы илиинэн бултааһын ханна эмэ баара дуу, суоҕа дуу? 1965 сыл сайыныгар Уус-Алдаҥҥа итинник түбэлтэ буолан турар.
С.И. Черноградскай<|endoftext|>
Кэнчээри оҕо образцовай норуодунай ансаамбыла
2016 сылга Уус Алдан Кэнчээри оҕо обрахзцовай ансаамбыла Арассыыйа бочуоттаах ансаамбылын аатын үөрүүлээх быһыыга майгыга ылбыта.<|endoftext|>
Төлкө (арамаан)
Төлкө (арамаан) — Саха норуодунай суруйааччыта Николай Якутскай XIX уонна XX үйэлэр кирбиилэригэр Саха сиригэр буолбут тыҥааһыннаах быһыыны-майгыны ойуулаан суруйбут арамаана.
Арамаан суруллуута.
1940-с сыллар иккис аҥаардарыгар Николай Якутскай арамаан курдук проза уустук уонна бөдөҥ жанрыгар ылсыбыта. Суруйааччы өр сыллаах үлэтин түмүгэр "Төлкө" диэн ааттаах трилогия (1947-1964) суруллубута. Саха норуотун олоҕун тосту уларыйар кэмин, норуот уонна киһи дьылҕатын көрдөрөр бу бөдөҥ айымньыны чинчийээччилэр эпопея-арамааҥҥа киллэрэллэр. Арамаан киэҥ кэми, элбэх буолан ааспыт событиелары хабан көрдөрөр, оччотооҕу саха дьонун олоҕун-дьаһаҕын, дьылҕатын сиһилии көрдөрөр историческай хабааннаах арамаан буолар. Николай Якутскай бу айымньытыгар норуот сэһэннэрин, үһүйээннэрин тоҕоостоохтук туһанар. Ол курдук Орто Бүлүү кулубатын Харатаайап кыыһын туһунан Саха сирин араас муннуктарыгар тарҕаммыт норуот сэһэнин туһаммыта биллэр.
Сүрүн дьоруойдара.
Арамаан сүрүн дьоруойдара Маайа уонна Сүөдэр буолаллар. Маайа - Орто Бүлүү кулубатын Харатаайап баар-суох соҕотох кыыһа. Сүөдэр - Нам Дьаакыбылап кулуба хамначчыта, сылгыһыт уол.
Арамаан чаастара.
I кинигэтэ "Хараҥа түүн".
Бастакы кинигэҕэ Орто Бүлүү кулубатын Харатаайап кыыһа Маайа уонна хамначчыт, сылгыһыт Сүөдэр бэйэ-бэйэлэрин таптаһан, турар бэйэлэрэ тахсан баралларын туһунан бэрт кэрэхсэбиллээхтик суруллар.
II кинигэтэ "Халлаан сырдыыта".
Иккис кинигэтигэр Маайалаах Сүөдэр Бодойбо бириискэлэригэр тиийэн дьол-соргу тардыһалларын ойуулуур. Бу манна 1912 сыллаахха буолбут Ленатааҕы событиелар, үлэһит кылаас ыраахтааҕы былааһын утары турбут маҥнайгы хабыр киирсиитэ сиһилии ойууланар.
III кинигэтэ "Күн тахсыыта".
Үһүс кинигэҕэ революция уонна гражданскай сэрии сылларыгар саха норуота бэйэтин көҥүлүн иһин охсуһуута, саха советскай автономията олохтонуута сүрүн миэстэни ылаллар.<|endoftext|>
Бадык Силип
Николаев Филипп Васильевич (Бадык Силип) - Баппаҕаайы нэһилиэгин бастакы кинээһэ, Баппаҕаайы үрэҕин үрдүгэр олорбут.
Баппаҕаайы нэһилиэгин устуруоруйатын үөрэппит Е.С. Алексеев нэһилиэк тэриллиитин туһунан маннык суруйар: "1916 сыллаахха Дьалдьыык уола Павел Харлампьев мунньах тэрийбит. Эһиги Өргүөт нэһилигиттэн арахсаҕыт диэн уураах таһаарбыттар. Оттон нэһилиэк аатын саҥа кинээс Бадык олорор ологун аатынан Баппаҕаайы диэн ааттаабыттар".
Инньэ гынан бу мунньах быһаарыыта олоххо киирэн Баппаҕаайы нэһилиэгэ 1917 сыл сэтинньи 15 күнүгэр тэриллибит.
Туһаныллыбыт сирдэр.
А.Н. Яковлев. Лөкөчөөн нэһилиэгэ, Дь. Дани-Алмас, 2007<|endoftext|>
Николаев Игнатий Филиппович
1870 сыллаахха кэлин Баппагаайы нэсилиэгин бастакы кинээсэ буолбут Бадык Силип кэргэнигэр Билинни Илбэнгэ сиригэр тереебутэ. Бастакы ойого Даарыйаттан 5 оголоммута: Николаев Никита Игнатьевич, Алексеев Марк Игнатьевич, Тимофеев Семен Игнатьевич, Николаев Федот Игнатьевич, Николаева Анна Игнатьевна (Ноотуун), иккис ойого Николаева Анна Петровнаттан 16 о5о тереебутуттэн 3 о5о улааппыт: Николаева Варвара Игнатьевна (1930), Николаева Евдокия Игнатьевна (1933), Николаев Василий Игнатьевич (1938).
1917 сыл кулун тутар 18 кунугэр Булуу улуусугар КОБ тэриллэр, онно Николаев Баппагаайы нэсилиэгиттэн чилиэнинэн, кэмитиэт президиумун чилиэнинэн талыллар. Онтон 7 ый буолан баран Булуу земствота тэриллэр, манна гласнайынан талыллар. Аны Баппагаайы нэсилиэгэр земство бэрэстээтэлинэн талыллыбыт.<|endoftext|>
Николаев Никита Игнатьевич
Николаев Никита Игнатьевич — Чэлэй (1910) — Баппаҕаайы нэһилиэгин Ворошилов аатынан холкуоһун бэрэстээтэлэ, сопхуос биригэдьиирэ, «1941-45 сс. Аҕа дойду сэритин кэмигэр килбиэннээх үлэтин иһин» мэтээл кавалера, тыыл бэтэрээнэ, үлэ бэтэрээнэ.<|endoftext|>
Алексеев Марк Игнатьевич
Алексеев Марк Игнатьевич (1913-19) - ССКП чилиэнэ, сэбиэскэй партийнай үлэһит, үүт табаарынай пиэрмэтин сэбиэдиссэйэ, хонуу биригэдьиирэ, Сталин аатынан колхуос солбуйар бэрэстээтэлэ, комплекснай биригээдэ биригэдьиирэ. 1964-1971 сылларга Баппаҕаайы нэһилиэгин исполкомун бэрэстээтэлэ.
1913 сыллаахха Илбэҥэҕэ Баппаҕаайы кэлин нэһилиэгин кинээһэ, земствоттын бэрэстээтэлэ буола сылдыбыт Игнатий Николаев дьиэ кэргэнигэр иккис оҕоннон төрөөбүтэ.
1935 сылтан үүт табаарынай пиэрмэтин сэбиэдиссэйэ, хонуу биригэдьиирэ, Сталин аатынан колхуос солбуйар бэрэстээтэлэ, комплекснай биригээдэ биригэдьиирэ. 1964-1971 сылларга Баппаҕаайы нэһилиэгин исполкомун бэрэстээтэлэ.<|endoftext|>
Назаров Николай Семенович
Назаров Николай Семенович — Аҕа дойдуну көмүскүүр сэрии кыттыылааҕа, Мэҥэ-Хаҥалас улууһун Ытык киһитэ.
1925 с. I Тыыллыма нэһилиэгэр төрөөбүт.
1942 с. Молотов аатынан колхозка государствоҕа туттарар балык биригээдэтигэр үлэһит буолбута.
1943—1947 сс. Аҕа дойдуну көмүскүүр сэрии кыттыылааҕа. Сэрииттэн эргиллэн кэлэн, Сталин аатынан колхозка, кэлин Ленин аатынан совхозка араас салайар үлэҕэ үлэлээбитэ. I Тыыллыма нэһилиэгин Сэбиэтин секретара, биригэдьиир, управляющай, колхоз солбуйааччы председателэ курдук эппиэтинэстээх дуоһунастарга үлэлээбитэ. Аҕа дойду сэриитин II степеннээх орденын, «Хорсунун иһин», «Германияны Кыайыы иһин» мэтээллэринэн наҕараадаламмыта.<|endoftext|>
Итэҕэл үөскээһинэ
Өй-санаа тус-туспа өрүттэртэн; үгэстэртэн, үөрүйэхтэртэн, куттартан хомуллан, таҥыллан, мунньуллан үөскүүрүн быһаарар таҥара диэн тылынан этиллэр итэҕэл сахалар төрүт итэҕэллэрэ буолар. Таҥ, таҥар, таҥара диэн тыллар сахалыы өйдөбүллэрэ өй-санаа үөскээһинигэр, мунньулларыгар, тус-туспа үгэс буолан таҥылларыгар сөп түбэһэллэр.
Сахалар таҥара диэн былыр-былыргыттан бэйэлэрин итэҕэллэрин ааттыыллар. Таҥараҕа итэҕэл олус былыргы кэмнэргэ саҥа эра арыллыан быдан инниттэн Алтайга үөскээн тэнийбитин туһунан Евразия омуктарын, түүрдэри үөрэтээччи Мурад Аджи улахан үлэтигэр суруйар. (1,258).
Омуктар күүһүрбүт, сайдыыны баһылаабыт кэмнэригэр атыттары сэриилээн кыайдахтарына бэйэлэрин таҥараларын, итэҕэллэрин атын омуктарга тарҕаталлар, кинилэр урукку итэҕэллэрин умуннараллар. Урукку колониялары сэриилээн ылыы саҕана сайдыыны ситиспит, кыайбыт омуктар таҥараларын кыайтарбыт омуктарга күүстэринэн эмиэ соҥнууллара.
Элбэх киһи баҕа санааларын биир сыалга түмнэхтэринэ санаалара күүһүрэрин былыргыттан билэллэр. Бары баҕа санааларын итэҕэйэллэрэ эбиллэр, санаалара өссө күүһүрэр. Элбэх киһи санааларын күүһүн түмүллүүтүн табан туһаныы итэҕэйэр дьон элбээн иһиилэригэр тириэрдэр.
Билигин хас биирдии таҥара туһунан үөрэхтэр бэйэлэрэ таҥараларын туһунан өйдөбүллэри оҥостон туһаналлар. Саха тылын кылгас быһаарыылаах тылдьытыгар таҥараны бу курдук быһаараллар. Таҥара диэн итэҕэл үөрэҕинэн бүтүн Аан дойдуну айбыт уонна дьаһайар, киһи курдук мөссүөннээх үрдүкү айыы. Таҥара хаптаһыҥҥа, холустаҕа ойууламмыт, металга быһыллан оҥоһуллубут мэтириэтэ. (2,179).
Бу таҥараны быһаарыылартан бастакыта, атын улахан православнай, мусульманскай итэҕэллэри быһаччы үтүктүү, батыһа сатааһын буолар. Сахалар “Киһи Айылҕа оҕото” буоларын билинэннэр ханнык да таҥара сири-дойдуну, айылҕаны айбатаҕын, айыы диэн киһи ураты, саҥаны айар өйө-санаата эрэ буоларын итэҕэйэллэр. Онтон иккиһэ, сахалар кут-сүр үөрэхтэрэ билэр иччи, түүктүйэ, эмэгэт диэн өйдөбүллэригэр сөп түбэһэр. Былыр-былыргыттан үрүҥ, үтүө санаалаах киһи кута иҥэриллибит бэлиэ маллара аймах-билэ дьонугар көмөлөөхтөрүн сахалар билэллэр уонна олохторугар туһаналлар этэ. Кини оҥорбут үрүҥ, үтүө дьыалаларыгар, үгэстэригэр эдэрдэри, кэлэр көлүөнэлэрин уура сылдьан үөрэтээрилэр эмэгэт, түүктүйэ оҥорон туһаналлара.
Былыр-былыргыттан сахалар таҥаралара киһи кутун итэҕэйиигэ олоҕурар. Айылҕаҕа куттар араас көрүҥү ылыммыттара биллэллэр; кут бэйэтэ сылдьар, кут туох эмэ малга иҥэр, куту ханнык эмэ бүтэй иһиккэ хаайан илдьэ сылдьаллар. Бу көрүҥнэри маннык араартыахха сөп:
1. Иччилэр. Киһи эбэтэр кыыл кута туохха эмэ иҥэн эбэтэр олохсуйан сылдьыыта. Дьиэ иччитэ, мас иччитэ, хайа иччитэ эҥин диэн буолаллар.
2. Үөрдэр. Киһи кута бэйэтэ бэйдиэ, урут олорбут сирдэринэн сылдьарын ааттыыллар.
3. Туос түүктүйэлэр эбэтэр туой көһүйэлэр. Үтүө киһи кутун ити иһиттэргэ хаайан илдьэ сылдьыы ааттанар.
4. Эмэгэттэр. Кут ханнык эмэ матырыйаалга иҥэриллэн уһун кэмҥэ сылдьарын итинник ааттыыллар. Бу көрүҥҥэ маска уруһуйдаммыт таҥара мөссүөнэ уонна араас илдьэ сылдьыллар ымыы бэлиэлэр эмиэ киирсэллэр.
Бу сахалар итэҕэйэр таҥаралара киһи кута туох көрүҥү ылыммыттарынан эрэ уратыланаллар. Бары таҥаралар дьайар күүстэрэ кыахтаах киһи кута буолар. Кут ханнык иһиккэ хаайыллыбытыттан эбэтэр иҥмититтэн туга да уларыйан хаалбат. Хаптаһыҥҥа уруһуйдаммыт мэтириэттэр, маһынан оҥоруллубут эмэгэттэр эмиэ куту уларыппаттар. Арай бу кут бэйэтэ төһө күүстээҕэ, кыахтааҕа эрэ быһаарар оруолу ылар.
Атын омуктар таҥараларын күлүктэригэр иҥэриллибит үтүө дьоннорун куттара бэйэлэрин курдук санаалаах, саҥалаах дьоҥҥо көмөлөһөллөр, атын өйдөөх-санаалаах, туспа тыллаах дьону туораталлар. Сахалар атын омуктары баттаан, симэлитэн, сирдэрин-дойдуларын былдьыыр өйдөрө-санаалара былыр-былыргыттан суох. Ол бэлиэтинэн саха дьонугар таҥаралара элбэҕэ буолар. Сахаларга холбоспут, саха буолбут булчуттар Байанай, сылгы көрөөччүлэр Дьөһөгөй, ынах сүөһү көрөөччүлэр Ынахсыт, Иэйиэхсит таҥараларын илдьэ сылдьаллар. Нууччалар атын омуктары баһылыырга ыҥырар православнай таҥараларын өйдөрө-санаалара саха дьонун таҥараларын суох оҥоро, туората сатыыра үөрэхтээх, сайдыылаах дьон өйдөрүгэр-санааларыгар хайа да өттүнэн сөп түбэспэттэр.
Таҥаралар хантан кэлэн баар буолбуттарын быһаарыы билигин да дьоҥҥо кыалла илик боппуруос буолар. Ол барыта таҥара диэн өй-санаа үөрэҕэ, итэҕэл буолара уонна быһаарыыта икки өрүттээҕиттэн, икки аҥы тутулуктааҕыттан үөскээн тахсар. Өй-санаа, итэҕэл үөрэҕин сахалар «Айыылаах-таҥаралаах» диэн холбуу этэн ааттыыллар. Бу холбуу этиилэрэ итэҕэл икки өрүттээҕин чуолкайдык быһаарар. Ол өрүттэрэ манныктар:
1. Таҥара итэҕэлэ. Таҥара итэҕэлэ диэн дьон бэйэлэрин өйдөрө-санаалара, ситиһэ сатыыр баҕа санааларын итэҕэйиилэрэ, ону үгэс оҥостуулара ааттанар. Оҕо сайдан иһэр өйүн-санаатын үчүгэй киһи оҥорорун курдук оҥорорго үөрэтэринэн таҥара үөрэҕэ аан бастаан өйү-санааны салайар, киһи буолууга, киһилии быһыыланыыга иитэр, үөрэтэр.
2. Үрүҥ айыы итэҕэлэ. Үрүҥ айыы итэҕэлэ диэн урукку, иннинээҕи олорбут элбэх көлүөнэ дьон үтүө, үчүгэй өйдөрүн-санааларын, үөрэхтэрин, тылларын, үгэстэрин итэҕэйии, тутуһуу, олору толоруу, харыстааһын өйө-санаата буолар. Аныгы тупсубут өйдөөх-санаалаах көлүөнэлэргэ сөп түбэһэр өрүттэрин, ол аата үрүҥүн эрэ талан ылан туһаныы ааттанар, онтон былыргы, өйдөрө-санаалара өссө да сайда илик дьон оҥорбут хара айыылара умнуллар, хаалларыллар аналлаахтар.
Итэҕэл үөрэҕин бастакы чааһа дьон өйө-санаата сайдан истэҕин аайытын ситиһэ сатыыр баҕа санаалара, саҥаны айыыны оҥороллоро аһара элбээн иһиитин үөскэтэриттэн итэҕэл иккис чааһа, Үрүҥ айыылартан тутулуктаах өттө харыстыыр, уларыппат аналлаах. Үрүҥ айыылартан тутулук диэн омуктар тылларын, олохторун үөрэҕин, былыргы үгэстэрин, үөрүйэхтэрин ордук күүскэ харыстааһын, тутуһуу, уларыппат буолуу ааттанар.
Итэҕэл бу икки өрүттэриттэн хайалара да аһара барбакка хайаан да тэҥнэһии балаһыанньатын тутуһа сылдьыахтаахтара өй-санаа сайдыыта туруктаах, дириҥ силистээх, олохтон тутулуктаах буолуутун хааччыйар. Өй-санаа, салгын кут үөрэҕи ситиһэн, саҥаттан саҥаны арыйан аһара түргэнник сайдыыта олохтон, айылҕаттан тутулуктаах эт-сиин сиппэккэ хаалан хаалыытын үөскэтиэн сөп. Эт-сиин быраҕыллар туруктанар. Итэҕэл Үрүҥ айыылартан тутулуктаах өттө оннук балаһыанньаны үөскэппэт, былыргы үгэстэри харыстыыр аналлаах.
Омуктар ханнык таҥаралара дьоҥҥо ордук туһалаах буолара билигин да биллэ илик. Хас биирдиилэрэ бэйэлэрин таҥараларын хайгыыллар. Олохторугар ыарахан кэмнэр кэллэхтэринэ таҥараларыттан көмө көрдөөн үҥэллэр, бэйэлэригэр эрэ элбэх үчүгэйи оҥороругар ыҥыраллар, көрдөһөллөр.
Кут-сүр үөрэҕэ сайдыыта таҥара диэн тугун, туохтан үөскүүрүн быһаарыыга улахан оруолу ылар. Ол курдук сахалар ойууннара киһи кута, санаата туспа күүстээҕин, атыттар өйдөрүгэр-санааларыгар дьайар кыахтааҕын былыргыттан билэн туһаналлара. Киһи баҕа санаата үгэс буолан бэйэтин салайара таҥара үөскээһинигэр тириэрдибит.
Таҥара диэн сахалар өйдөрүгэр олус дириҥник иҥмит өйдөбүл буолар, таҥара туһунан элбэх өс хоһооннорун үөскэппиттэрин билигин да туһана сылдьабыт. Саха дьонун өйдөбүллэригэр таҥара уонна итэҕэл биир өйдөбүл курдуктар. Ол эрээри таҥара диэн бэйэтэ үтүө, үчүгэй санаа түмсүүтэ буоллаҕына, итэҕэл диэн быдан киэҥ, дириҥ үөрэх буолар. Бу үөрэххэ хас да сүрүн өйдөбүллэр холбуу киирсэ сылдьаллар:
1. Кут-сүр үөрэх өйдөбүллэрэ бары таҥаралар үөрэхтэрин төрүттэринэн буолаллар. Кыахтаах киһи күүстээх кута-сүрэ аймах дьонугар көмөлөһөр кыахтааҕа таҥара үөскүүрүгэр төрүтүнэн буолбут. Киһи кута Айылҕа араас матырыйаалларыгар иҥэн уһун кэмҥэ сылдьар кыахтааҕын туһаныы таҥараны үөскэтэр. Арҕааҥҥы омуктар таҥаралар мөссүөннэрин ханнык эрэ кут иҥэр матырыйаалыгар уруһуйдаан баран, онно кут иҥэрэн таҥара оҥостоллор. Кэлин бу таҥаралара кинилэр үчүгэйгэ баҕарар, кини курдук буола сатыыр санааларын киһитигэр кубулуйан хаалбыттар. Бу кут иҥмит мөссүөнүттэн көрдөһөн, көмө көрдүүргэ туһаналлар. Илиҥҥи омуктар киһи курдук улахан эмэгэккэ кут иҥэрэн бэйэлэрин үчүгэй баҕа санааларын киһитэ оҥороннор, ол киһи курдук буола сатыыр баҕа санааны үөскэтинэллэр.
Былыргы сахалар кыахтаах ойуун киһи кутун туос эбэтэр туой түүктүйэҕэ хаайан эбэтэр эмэгэккэ иҥэрэн илдьэ сылдьар эбиттэр. Ыарахан кэмнэр кэллэхтэринэ олортон көмө, күүс, тирэх көрдүүллэр, олоҕу кини олорбутун курдук олорорго үөрэнэллэр. Улахан ойууннар уҥуохтарыттан күүс-көмө көрдүүллэрэ эмиэ баарын араас суруйуулар бигэргэтэллэр.
Бары таҥара үөрэхтэрин төрүттэринэн сахалар билэр уонна олохторугар туһана сылдьар кут-сүр үөрэхтэрэ буолар. Саха дьоно кут-сүр үөрэх төрүттэрин былыр-былыргыттан бэйэлэрин олохторугар, оҕолорун иитэллэригэр туһаналлар. Үөрдэри, иччилэри бу куттар араас көрүҥнэри ылынан сылдьаллар диэн былыргыттан итэҕэйэллэр.
2. Норуот өр кэмҥэ мунньуммут олоҕун үөрэхтэрэ таҥара үөрэхтэригэр кубулуйан сылдьаллар. Дьиэ кэргэн олоҕун төрүттэрэ, оҕону иитии-үөрэтии үгэстэрэ, киһи киһиэхэ сыһыанын уратылара барылара таҥара үөрэхтэригэр кубулуйбуттар. Олох үөрэхтэригэр сыһыаннаах сиэри-туому толоруулары таҥара үлэһиттэрэ баһылаан салайаллара ордук оруннаах, туһалаах. Сир үрдүгэр уһуннук олорбут омуктар бэйэлэрин олохторугар мунньуммут уоппуттара, үгэстэрэ элбэх буолара эмиэ биллэр.
Сахаларга олохторун сиэрдэрэ-туомнара, үгэстэрэ олус элбэхтэр. Арай олохторун үөрэхтэрин умнан, хаалларан кэбиспэккэ, салгыы сайыннаран эдэр көлүөнэлэрин иитиигэ-үөрэтиигэ туһана сылдьаллара эрэ эрэйиллэр. Кут-сүр, сэт, киһи буолуу, киһи быһыылаахтык олоҕу олоруу үөрэхтэрэ бары холбоһон саха дьонун олохторун үөрэхтэрэ диэн ааттаналлар. Онтон бу үөрэхтэр бары холбоһоннор сахалар таҥараларын үөрэҕэ, итэҕэллэрэ буолаллар.
3. Салайар былаас таҥара дьиэтин кытта бииргэ кыттыһан үлэлээһиннэрэ таҥара дьиэтин уонна былааһы күүһүрдэр. Хардары-таары бэйэ-бэйэлэрин ситэрсэн-толорсон биэрэннэр государстволарын күүһүрдэллэр. Дьон бары биир итэҕэлгэ түмсүүлэрэ санааларын түмэр, күүһүрдэр. Омук дьоно биир итэҕэлгэ түмсэр санаалара олох ыараатаҕына ордук эбиллэр. Олох ыарахаттарын туоруурга итэҕэл оруола үрдээн биэрэр. Салайар былаас уонна итэҕэл бииргэ түмсэн үлэлээһиннэрэ государствоны тоталитарнай, диктаторскай салайыныыга тириэрдэр, таҥара дьиэтин сайыннарар, ол иһин государство күүһүрэр.
Католическай, православнай уонна мусульманскай таҥаралар олус улахан диктатураны үөскэтэннэр биир киһи баһылааһыныгар киирэннэр биир таҥараны үөскэппиттэр. Онтон буддистар уонна джайнистар өй-санаа уратыларын билэн туһаналларыттан биир таҥараны үөскэппэтэхтэр. Сахалар өй-санаа үөрэҕэ "Туох барыта икки өрүттээх" диэн этиини тутуһарын билэллэриттэн биир таҥараны үөскэтэ сатаабаттар.
Саха дьоно уһун кэмнэр усталарыгар ыраахтааҕылаах Россия православнай таҥаратын дьиэтин батталыгар, туоратыытыгар уонна албыныгар олороннор ити, таҥара дьиэтин букатын итэҕэйбэт, ылыммат буолан хаалбыттар. Олохтоох дьон санааларыгар таҥара дьиэтиттэн билигин даҕаны «инородец» диэн туоратар тылынан илгийэр, таҥара дьиэтин үлэһитэ «владыка» диэн ааттанара былыргы импиэрийэҕэ төннүүгэ ыҥырарын дьонтон кыайан кистээбэт.
Саха дьоно кут-сүр үөрэҕин билэллэр, бу уһун үйэлэр тухары мунньуммут олохторун үөрэхтэрэ буолар. Саха дьонугар таҥаралара билигин баар. Киһи таҥара диэн ааттаах. Оҕолору киһи буолууга иитэр, үөрэтэр аналлаах. Арай салайар былаастара суох буолан таҥаралара күүһүрэр кыаҕа аҕыйах. Ханнык баҕарар өй-санаа бэйэтэ мөлтөҕүн курдук сахалар таҥаралара билигин эмиэ мөлтөх.
Сахалар уһун үйэлэрдээх үөрэтиилэрин түмүгүнэн хаан аймах киһи кута-сүрэ аймахтарыгар эрэ көмөлөһөрө биллэр. Былыргы кэпсээннэргэ кэпсэнэринэн улуу, кыахтаах ойуун улахан холоруктары түһэртээн бэйэтин аймаҕын быыһаабыт түбэлтэлэрэ биллэллэр. Атаҕастаммыт киһи улаханнык иэйэн-туойан көрдөстөҕүнэ ойуун кута көмөлөһөр эбит. (3,152).
Дьон олохторугар былыргыттан олохсуйбут үгэстэри тутуһуу, өлбүт дьон уҥуохтарын ытыктааһын өйдөбүллэрэ кытаанахтык тутуһуллаллара ирдэнэр. Үйэлэргэ олохсуйбут сиэри-туому тутуспаты, кэһиини сөбүлээбэккэ улахан ойууннар сүүнэ холоруктары, этиҥнэри түһэрэннэр, өбүгэлэр үгэстэрин кэспэккэ үөрэтэллэрин суруйааччылар бэлиэтииллэр. (4,147). Ойуун уҥуоҕун ытыктаабакка куһаҕаннык тыллаһар дьону өйдөтөөрү күүстээх холоругу түһэрбитин туһунан кэпсээни Сэһэн Боло эмиэ үлэтигэр киллэрбит. (5,216).
Норуоттары баһылыыр тоталитарнай режимнэр хайа эрэ бэйэлэрин киһилэрин кутун олус улаатыннараннар, үрдэтэннэр улахан, дьон бары итэҕэйэр таҥараларыгар кубулуталлар. Атын норуоттары баһылыыр баҕаларын толорууга бу таҥараларын туһаналлар.
Билигин баар улахан таҥаралар бары күүстээх тоталитарнай салайыылар баһылыыр кэмнэригэр үөскээбиттэрэ. Дьон өйө-санаата биир сыалга түмүллүүтүн күүһүттэн таҥаралар күүһүрэн иһэллэр. Сэриитимсийбит былыргы государстволар атын сирдэри сэриилээн ылалларыгар таҥара күүһүн олус туһаммыттара биллэр. Американы арыйан бас бэриннэрии кэмигэр католическэй таҥара дьиэтэ улахан оруолу ылбыта. (6,246). Россия Азияны сэриилээн ылыытыгар православнай таҥара дьиэтэ кыаҕа баарынан кыттыспыта. Аан маҥнайгы воеводалар Саха сиригэр кэлээт да сахалартан бэйэлэрин итэҕэллэрин ылынааччылары таҥараҕа сүрэхтээн барбыттара. (7,22). Сахалартан саҥа итэҕэли ылынар дьоҥҥо чэпчэтиилэри оҥороллоро, үс сыл устата араас хомуурдартан уонна нолуоктартан босхолуур туһунан укаас таһааран бэйэлэрин таҥараларын үөрэҕин тарҕатыыга туһаммыттара. (7,72). Туроктар Европа государстволарын сэриилээн ылан бараннар олохтоохтору күүстэринэн эбэтэр тугунан эмэнэн мэҥиэлээн мусульманскай итэҕэли ылыннараллара. (8,280). Коммунизм идеятын Арҕаа Европаҕа тарҕатыы фашистскай Германияны кыайыы кэнниттэн кыаллыбыта. ССРС Европа дойдуларын босхолооһунун кэнниттэн государстволарга салайар былааһы коммунистическай партиялар ылбыттара. (9,97).
Тоталитарнай тииптээх салайыныылаах государстволар бэйэлэрин итэҕэллэригэр кыайбыт норуоттарын күүстэринэн киллэрэллэрэ, араас репрессиялары туһананнар бэйэлэрин таҥараларын итэҕэйээччилэр элбээн иһиилэрин ситиһэллэрэ.
Бу быһаарыы табатын «коммунизм» таҥаратын үрэллиититтэн булан ылыахха сөп. 19-с үйэҕэ үөскээбит үлэһит дьон баҕа санаалара, таҥаралара Аан дойдуну баһылыы сатаан баран кыайбакка 20-с үйэ бүтүүтүгэр үрэллэн, мөлтөөһүн кэмигэр киирдэ. Бу итэҕэл бэйэтин кэмигэр улахан кыахтаах тоталитарнай государстволары үөскэтэлээбитэ. Бу государстволарга итэҕэллэрэ уонна салайар былаастара бииргэ кыттыһан үлэлииллэрэ.
Коммунистар итэҕэллэрэ кут-сүр үөрэҕин билиммэт этэ. Ол иһин итэҕэллэрэ ситэтэ, Айылҕаттан тутулуга суох буолан үгүс дьоҥҥо таба өйдөммөтө. Итэҕэллэрэ дьон олоҕун сиэригэр, өйдөрүн-санааларын уратытыгар сөп түбэспэтиттэн бу государстволар тутуллара эйэлээхтик уларыйан үгүс өттүлэрэ билигин итэҕэли күүһүлээн туораппат демократия тутулун диэки салалыннылар.
Салайар былаас уонна таҥара дьиэтэ бииргэ үлэлээһиннэрэ күүстээх тоталитарнай, диктаторскай былаас үөскүүрүгэр тириэрдэр. Бары улахан таҥара үөрэхтэрэ баһылыыр былааска бас бэринэн, бэйэ кыратын, кыамматын билинэн көрдөһө, ааттаһа сылдьарга ыҥыраллар. Тоталитарнай, диктаторскай салайыныылаах государстволар норуоттар бииргэ олорууларыгар улахан кутталлары үөскэтэллэрин дьон-аймах ааспыт олохторун остуоруйата дакаастыыр. Улуу Октябрьскай революция хамсааһына былыргы олох үгэстэрин, таҥараларын үөрэхтэрин барыларын ыспыта, үрэйбитэ уонна саҥа итэҕэли үөскэтэ сатаабыта үгүс дьон, государстволар олохторун аймаабыта.
Бары таҥара үөрэхтэрэ кут-сүр үөрэҕэр олоҕураллар. Күүстээх, кыахтаах куттаах-сүрдээх киһи аймах-билэ дьонугар көмөлөһөр кыахтааҕа элбэх дьон итэҕэйэллэрин үөскэтэр.
Киһи бэйэтэ билбэт туспа таҥарата киниэхэ ханнык да дьайыыны оҥорбот. Таҥара өй-санаа үөрэҕэ буолан бэйэтэ мөлтөх, күүһэ суох. Ханнык баҕарар тоталитарнай былаас сөбүлээбэт итэҕэллээх дьонун хайдах баҕарар күүһүлээн туоратар кыахтаах. Былыргы кэмҥэ араас магтары, колдуннары тааһынан да тамнаан өлөртүүллэрэ, уокка да уматалыыллара биллэр. Николай Бердяев «Дух и сила» диэн үлэти¬гэр дьиикэй күүс өйтөн-санааттан быдан күүстээҕин итэҕэтиилээхтик быһаарар. (10,11).
Уруһуйдаммыт таҥара күлүктэрин күүстэрэ олус аҕыйах буолаллар быһыылаах. Коммунистар салайар кэмнэригэр нууччалар сүүһүнэн православнай таҥараларын күлүктэрин суулларан, тэпсэн кэбиспиттэрэ, таҥара дьиэлэрин ыспыттара. Таҥараҕа бэйэтигэр ханнык да күүс суоҕа кырдьык.
Таҥара итэҕэлин күүһэ диэн киһи бэйэтин итэҕэлин, өйүн-санаатын күүһэ буолар. Киһи бэйэтэ төһө тулуурдаах, дьулуурдаах даҕаны ханнык баҕарар кыайыыны ситиһиэн сөп. Киниэхэ өйө-санаата сайдан иһиитигэр аан маҥнай төрөппүттэрэ бэйэлэрин үтүгүннэрэн үөрэтиилэрэ, үчүгэй үгэстэри иҥэриилэрэ, дьонун-сэргэтин, аймахтарын көмөлөрө, сүбэлэрэ, үөрэҕи-билиини баһылааһына уонна киһилии киһи буоларга ыҥырар баҕа санаата тирэх буолар.
Үчүгэй киһи курдук таҥара киһиэхэ кини курдук үчүгэй киһи буолар баҕа санааны иҥэрэринэн, үчүгэй киһи буолуу өйө-санаата киһиэхэ үөскүүрүгэр көмөлөһөрүнэн туһата улахан. Оҕоҕо, киһиэхэ батыһар, үтүктэр киһитэ баар буоллаҕына өйө-санаата үгэстэргэ үөрэнэриттэн туруктаахтык сайдар. Ол дьону барыларын батыһыннарар, үтүгүннэрэр оруолу киһи курдук көрүҥнээх таҥара оҥорор диэннэр таҥараны аһара улаатыннаран кэбиспиттэр.
Билигин сайдыылаах демократия олоҕор оҕо үчүгэй киһини үтүктэн үчүгэй киһи буола улаатыытыгар туһалыырынан үчүгэй киһи таҥара баара хайаан да эрэйиллэр. Демократия сокуоннарын тутуһар сахалар таҥараларын үөрэҕэ аныгы сайдыылаах олоххо ордук улахан туһалаах буолара сыыйа дакаастанан иһэр. (11,15).
Туһаныллыбыт литература..
1. Мурад Аджи. Тюрки и мир. Сокровенная история.- Москва: ООО «Издательство АСТ», 2004. – 649 с.
2. П.С.Афанасьев, П.А.Слепцов, В.И.Лиханов и др. Саха тылын быһаарыылаах кылгас тылдьыта.- Дьокуускай: «Бичик» нац. кинигэ кыһата, 1994.- 264 с.
3. Г.В.Ксенофонтов. Шаманизм. Избранные труды. (Публикации 1928-1929 гг.) Якутск: Творческо-производстенная фирма «Север-Юг», 1992.- 318 с.
4. С.К.Захаров - Сиэллээх. Эн сүүс сааскар диэри олоруоҥ! Ахтыы сэһэннэр, кэпсээннэр.- Дьокуускай: Бичик, 2000.- 192 с.
5. Сэһэн Боло. Лиэнэҕэ нуучча кэлиэн иннинээҕи саха олоҕо. Дьокуускай: «Бичик» нац. кинигэ кыһата, 1994.- 352 с.
6. Е.В.Агибалова, Г.М.Донской. История средних веков. Учебник. Москва: «Просвещение», 1996.- 319 с.
7. Якутия. Хроника. Факты. События. 1632-1917 гг. / Сост. А.А.Калашников. Якутск: Бичик, 2000.- 480 с.
8. История средних веков (в двух томах), т. 2. Учевник. Под ред. С.Д.Сказкина и др. Изд. 2-е, перераб. Москва: «Высшая школа», 1977.- 336 с.
9. История СССР. (1938-1978 гг.) Учебник для 10 класса. Под ред. чл.-кор. АН СССР М.П.Кима. Москва: «Просвещение»,1980. -256 с.
10. «Илин» сурунаал. N 1. 2001.
11. "Туймаада" хаһыат. №345. 2.03.2017.<|endoftext|>
Наркотик уратыта
Былыргы кэмҥэ дьон табааҕы тардаллара өйдөрүн-санааларын буккуйан, дуоһуйууну, астыныыны киллэрэр эбит. Билигин Аан дойду үрдүнэн наркотиктары билбэт, истибэтэх киһи суох. Кэлин кэмҥэ эдэрдэр элбэхтик наркотигы туһаналлар уонна онно ылларан хаалаллара үксээтэ диэн бары хаһыаттарга суруйаллар, телевизорга көрдөрөллөр.
Наркотиктары хантан даҕаны аҕалыллыбатах, айылҕаҕа бэйэтигэр үүнэр үгүс араас үүнээйилэртэн элбэх ньымаларынан оҥороллор. Көлөпүнэ, маак сиргэ-дойдуларга барыларыгар дэлэччи үүнэр, тарҕаммыт үүнээйилэр. Бу үүнээйилэртэн боростуой ньыманан мөлтөҕү быһаччы ылаллар, онтон күүстээҕи улахан лабораторияларга оҥороллор.
Киһи сайдан истэҕинэ билиитэ-көрүүтэ элбээн уонна дириҥээн иһэр, өйө-санаата эбиллэр. Ол түмүгэр киһи барахсан сиргэ үүнэр үүнээйилэртэн аан маҥнай табааҕы булан тардыбыт, астартан арыгыны көөнньөрөн испит буоллаҕына, аны өйүн-санаатын өссө күүскэ буккуйар наркотигы оҥостон боруобалыы сылдьар. Айылҕа үүнээйилэриттэн ылыллар өйү-санааны буккуйар наркотиктарга эбии наука оҥорон туһаҕа таһаарыылара өссө эбиллэн иһэллэр.
Төһөнөн киһи өйө-санаата сайдан истэҕинэ өйүн-санаатын буккуйааччылар эмиэ күүһүрэн иһиилэриттэн оҕо кыра эрдэҕиттэн олус тулуурдаах, өһөс буола үөрэннэҕинэ эрэ олоҕун киһилии, киһи быһыылаахтык олорор кыахтанар. Киһи киһи буолан тыыннаах сылдьарын туһугар өйө-санаата буккуллубат, өйө көппөт буоллаҕына эрэ табыллар. Өй көтүүтэ киһи иирэригэр, өлөрүгэр, киһи буолан бүтэригэр тириэрдэр. Олоҕу киһилии быһыылаахтык олорууга өй-санаа туруктаах буолуута киһиттэн хайаан да көрдөнөр биир сүрүн көрдөбүлгэ киирсэр. Тулуурдаах, өһөс буолууга үөрэнии эрэ өйү-санааны харыстааһын, бөҕөргөтүү буолар.
Киһи өйө-санаата олус түргэнник күүстээх наркотик дьайыытыгар ылларар. Аҕыйахта боруобалаан көрө сылдьыбыт эдэр киһи бэйэтэ наркотига суох табыллыбат наркомаҥҥа кубулуйа охсубутун билбэккэ да хаалыан сөп. Эдэр дьон ити курдук бииртэн биир ылларан иһэллэриттэн Аан дойду үрдүнэн наркоманнар аҕыйыахтарынааҕар өссө эбиллэллэр. Биир наркоман киһи төһө эмэ эдэр дьону наркотик сабыдыалыгар киллэриэн сөп диэн ааҕан таһаарбыттара ыраатта. Билбэти, саҥаны айыыны боруобалыы сатааһынтан эдэрдэр көмүскэллээх буолуулара ирдэнэр. Сахалар «Айыыны оҥорума» диэн эдэрдэри харыстыыр, үөрэтэр үөрэхтэрэ эрэ боруобалыы оонньуу сылдьан наркоман буолан хаалыыттан харыстыыр кыахтаах.
Билигин сахаларга тарҕана сатыыр “айыы үөрэҕэ” дьону айыыны оҥорууга ыҥырара, ону “үчүгэй” диэн хайгыыра эдэрдэри наркоман буолууга үтүрүйэр. Эдэрдэр саҥаны айыыны оҥоро сатыыр санааларыттан наркотигы боруобалаан наркоман буолан хаалаллара элбээтэ. Бу сымыйа үөрэҕи тохтотуу ирдэнэр.
Бэйэлэрин быстах баҕа санааларын кыайа туттан салайбат, атаах, олоҕу оонньуур курдук саныыр, ол-бу саҥаны айыыны оҥоро сатыыр, ону-маны боруобалыы охсор санаалаах эдэрдэр урут-бастаан наркотик дьайыытыгар ылларыахтарын сөп. Киһи бэйэтин өйө-санаата төһө туруктааҕа, тулуурдааҕа, үлэлии-хамсыы үөрэммитэ, бэйэтин олоҕор ситиһэ сатыыр сыаллааҕа-соруктааҕа эрэ наркоман буолбатыгар көмөлөһөр кыахтаахтар.
Эдэр, иллэҥ, элбэх харчылаах дьон наркотикка үгүстүк ыллараллар. Баай дьон оҕолоро барыга бары бэлэмҥэ үөрэнэллэрэ, иллэҥнэрэ, атаахтык иитиллэллэрэ, харчылара элбэҕэ наркотикка элбэхтик ылларалларыгар тириэрдэр. Наркоман буолуу ыарыыга ылларыыга тэҥнэһэр. Ыалдьыбыт киһи эмэ суох табыллыбатын курдук наркоман аны наркотига суох сатаммат турукка тиийэр, кыайан тулуйбат ыарыытыгар ылларар.
Дьон-аймах өйдөрүн-санааларын иирдэр эмп-наркотик тэнийэн, тарҕанан иһэр. Наркотик эргиэнигэр көҥүл, кыыллыы ырыынах баара уонна эмиэ арыгыны кытта охсуһа сатаабыт курдук былдьаан ылыы, суох оҥоро, бобо сатааһын, бу дьыала салгыы баран эдэр дьону сутуйа турарыгар тириэрдэр. Кыра буортулаах арыгыны бобо-хаайа сатааһын эдэрдэри өссө улахан буортулаах наркотиктары туһаныы диэки үтүрүйэр.
Наркотигынан эргинии олус улахан барыстаах. Эргиэмсиктэргэ тыһыынча төгүл элбэх барыһы биэрэр диэн аахпыттар. Бу курдук элбэх барыһы биэрэр ханнык да үлэ-хамнас салаата сир-дойду үрдүнэн суох. Наркотиктары кытта аҥардастыы бобуунан эрэ охсуһуу кыаллар кыаҕа суоҕун аһара элбэх барыһы биэрэрэ уонна эдэрдэр айыыны оҥорор санаалара элбэҕиттэн боруобалаан көрө сылдьан, ылларан иһэллэринэн быһаарыллар. Ырыынакка, атыыга киирэр наркотиктары тутан ылан, уматан, аҕыйатан кэбистэхтэринэ эргиэмсиктэр сыаналарын төһө баҕарар үрдэтэн элбэх барыһы син-биир ылалларын кыччаппаттар, тоҕо диэтэххэ, наркоман буолбут атыылаһааччылар түргэнник эмтэнэр кыахтара суоҕуттан ахсааннара син-биир аҕыйыы охсор кыаҕа суох.
Бу уустук дьыаланы быһаарарга экономикаҕа ырыынак ырычаахтарын таба туттан охсуһууну салгыы ыытыы эрэ ыараабыт балаһыанньаттан тахсыыга тириэрдиэ этэ. Наркотиктары оҥоруу уонна атыылааһын сорох өттүн государство бэйэтигэр эмиэ ылынан, атыыга таһааран сыанатын биллэрдик намтатара, туһанааччылары бэрээдэктиирэ, ырыынакка баар буолуутун хааччыйара ирдэнэр.
Наркотик диэн дьон-аймах өйдөрүн-санааларын күүһүнэн тулуйар буоларга хайаан да үөрэниэхтээх күүстээх эмтэрэ буолар. Олох сайдан иһиитэ илэ-бааччы көрдөрөрүнэн дьон-аймах наркотиктары сатаан туһана үөрэммэтэхтэринэ эстии-быстыы, өй-санаа көтүүтүн кэмигэр тиийиэхтэрин сөбүн биллэрэр.
Билигин аан дойду сайдыыны ситиспит государстволара наркотиктары утары киэҥник хабан охсуһа сатыыллар. Ол эрээри бу дойдулар кыайан быһаарбат ыарахан суолларыгар ыллара сылдьаллар. Государство бэйэтэ бас билэн, дьаһайан, сөптөөх сыанатын быһан наркоман буолбут дьону наркотиктарынан эмтээһин курдук хааччыйыыны быһаардаҕына эрэ, бу дьыала табыллар кыахтаах. Европа сайдыылаах дойдуларыгар кыра күүстээх наркотиктары атыылааһыны хонтуруоллааһын оҥоруллан эрэр. (1,18).
Туһаныллыбыт литература..
1. "Туймаада" хаһыат. №258. 18.06.2015.<|endoftext|>
Сыа балык
Сыа балык, атыннык - ньоҕор (Coregonus tugun) — тууһа суох ууга үөскүүр, майаҕастыҥылар көрүнэригэр киирэр кыра балык. Сибииргэ эрэ баар буолар (эндемик), Обьтан саҕалаан Дьааҥыга диэри Муустаах хотугу байҕалга түһэр өрүстэргэ, ону тэҥэ Урал салаа үрэхтэригэр үөскүүр. Нууччалар сыа балыгы сосьвинская сельдь, тугунок эбэтэр манерка диэн ааттыыллар. Сыа балык уһуна 20 см, ыйааһына 90 г. тиийиэн сөп. Ойоҕоһугар 54-76 судургутук хаҕыланар хатырыктаах буолар. Олоҕо кылгас: үгүс сыа балык икки сааһыгар төрүүр-ууһуур сааһын ситэр. 6 сааһыгар диэри олорор. Уу салахайынан (планктон), рактыҥыларынан, үөн-көйүүр ыаматынан аһыыр. Бултанар балык. Ол эрээри тиһэх 40 сыл иһигэр сыа балык булда 10 төгүл түспүт.
Хаартыската:<|endoftext|>
Ахатиин
Чоху хаата саамай бытаан хамсыыр харамай. Кини тргэнэ 7 см/мун.
Гигантскай ахатиин - иьин кеметунэн сыыллар хонуу харамайа, моллюск, чоху хаатын (улитка) биир керунэ.
Улахан улитка раковината (уйата) 5-10 см тиийэ уьуур. Ол эрэн соро5ор 20 см уьуннаах экземплярдар эмиэ биирдиилээн кестеллер.
Раковината конустуу быьыылаах (коническай). Кун эргиирин утарытынан эриллэр, ол эрэн соро5ор таннары хайысхалаах эмиэ баар буолар. Кырдьа5ас ахатиин раковината 7-тэн 9-ка дылы эргиирдээх буолар.
Ене-дьуьунэ тулалыыр эйгэтиттэн уонна аьыыр аьылыгыттан тутулуктаах. Уксун кыьыллыны-хонор (коричневай) уонна ара5астыны эгэлгэлээх (оттеноктаах) сурааьыннардаах.
Тар5аныыта
Ахатин Илинни Африкаттан теруттээх. Билинни кэмнэ ахатиин со5уруу Эфиопия5а, со5уруу Сомалига, Кения5а, Танзания5а уонна хотугу Мозамбикка тиийэ тар5аммыт. Дьон кеметунэн ахатиин улитката Индия5а, Маврикийга, Шри-Ланка5а, Малайскай архипелаг арыыларыгар, Калимантанна, Таиланна, Гуамна, Гавайи уонна Марианскай арыыларга, Калифорния5а, Новай Гвинея5а, Таитига, Вануатуга, Карибскай муора арыыларыгар уонна да атын дойдуларга тар5аммыт.
Аьыыр аьа.
Ахатииннар от аьылыктаахтар. О5урсууну, кабачкины, тыкваны, шампиньону, салат сэбирдэ5ин уонна да атын о5уруот аьылыктарын себулээн сииллэр. Ордук сымна5ас уонна сымнаабыт уунээйилэри ордороллор. Эдэр улиткалар сибиэьэй уунээйини, оттон кырдьа5ас улиткалар сиппит уунээйилэри ордороллор. Рационнарыгар эбэьээт кальцийдаах уонна белоктаах бородуукталары киллэрэр ордук. Холобура, сымыыт ха5ын ньыьан куттахха раковината бе5ергуур, кытаатар уонна улаатарыгар кемелеьер. Куурусса этиттэн тууьа суох (!) ууга буьаран сиэтиэххэ сеп. Туустаах уонна копченай ас доруобуйатыгар куьа5аннык дьайар (елуен сеп).
Ууьааьына.
Ахатиннар – гермафродиттар, кыыьа уола биллибэт, оннукка арахсыбат.
Ахатин улитката 200-кэ тиийэ сымыыттаах буолар (соро5ор 300). Сылга 5-6-та сымыыттыан сеп. Сымыыта 4,5 - 5,5 мм размердаах, быьыытынан куурусса сымыытыгар майгынныыр. Сымыыттара ма5ан кытаанах хахтаахтар. Эмбрион 24 кыраадыс итиигэ сайдар. Сана тереебут ахатииннар маннай утаа бэйэлэрин сымыыттарын ха5ынан аьылыктаналлар.
6-15 ыйынан улаатан борбуйдарын туталлар. 5-6, 10 сыл кэринэ ер олороллор. Бастакы икки сыл кэнниттэн уьуура у5араан барар.
Ахатииннар туунну олохтоохтор. Сарсыарда еттугэр буордарыгар хастан саьаллар. Ол эрэн сиик тустэ5инэ кунуьун да уьуктуохтарын сеп. Кэмиттэн кэмигэр ахатиин улиткаларын ууга уган сууйа биитэр контейнердарын уутун уунан сиигирдэ сылдьыахха наада. Бу
== харамай 9-тан 29 кыраадыска тиийэ температура5а хамныыр, онтон 2-тэн 8 кыраадыска утуйар.
Туьата ==
Ахатиин улитка сыраана киьи этигэр-сиинигэр туьалаах: протеиннаах, алантиннаах, коллагеннаах, эластииннаах, антибиотиктаах, битэмииннэрдээх.<|endoftext|>
Капрынов Альберт Гаврильевич
Капрынов Альберт Гаврильевич - сахалыы суруйар суруналыыс, 2016 сыл түмүгүнэн Өрөспүүбүлүкэ суруналыыстарын "Көмүс бөрүө" бириэмийэтин ылбыта. "Кыым" хаһыат эппиэттиир сэкиритээрэ.
1988 сыллаахха кулун тутар 21 күнүгэр Чурапчы улууһун Болтоҥо нэһилиэгэр төрөөбүтэ. 2005 сыллаахха С.А. Новгородов аатынан Чурапчы орто оскуолатын бүтэрэн, СГУ Саха тылын уонна култууратын бакылтыатыгар, Саха-туурок салаатыгар үөрэммитэ. Дьупулуомунай үлэтин "Саха тиэрмин тылларын үөскэтиигэ түүр тылларын оруола" диэн тиэмэҕэ ситиһиилээхтик көмүскээбитэ. 2010 сыллаахха үөрэҕин бүтэрэн, билигин "Кыым" хаһыат кэрэспэдьиэнинэн, "Саха" НКИК "Саҥа күн" биэриитин ыытааччытынан, Саха араадьыйатын дииктэринэн үлэлиир.<|endoftext|>
Иванова Нина Алексеевна
Иванова Нина Алексеевна (01.04.1952 с.- 06.09.2019 с.) — педагогическай үлэ уонна спорт бэтэрээнэ, Үөһээ Бүлүү улууһун Бочуоттаах учуутала.
Олоҕун кэпсээнэ.
Иванова Нина Алексеевна 1952 сыллаахха муус устар 1 күнүгэр Үөһээ Бүлүү оройуонун Оҥхой нэһилиэгэр төрөөбүтэ. Ийэтэ Иванова Мария Никифоровна (1911-1.03.1999), Оҥхой нэһилиэгэр, 1957 сыл сайыныгар «Чөмчөрү» диэн сайылык ферматыгар үлэлии олорон, Далыр нэһилиэгин I Күүлэт Захаров Захар Захарович I диэн сылгыһыт киһиэхэ (1900-1.07.1966) кэргэн тахсан Далырга көһөн барбыттара. 1960 сыллаахха Далыр орто оскуолатын бастакы кылааһыгар үөрэнэ киирбитэ. Үөрэҕэр туйгун буолан 1962 сыллаахха «Бэлэм Буол» хаһыакка «Володя Ульянов дневнигэр» хаартыската тахсыбыта. Ити сыл сааһыгар, колхоз бөдөҥсүйэн, Хороҕо эдьиийин кытта көһөн киирбитэ. 1968 сыллаахха Үөһээ-Бүлүү оройуонун Хоро 8 кылаастаах оскуолатын үөрэнэн бүтэрэн баран Н. Г. Чернышевскай аатынан Бүлүүтээҕи педагогическай училище физкультурнай отделениетыгар үөрэнэ киирбитэ.
Үлэтэ-хамнаһа.
1971 сыллаахха Бүлүүтээҕи педагогическай училищены үөрэнэн бүтэрэн баран Уус-Алдан оройуонугар Чэриктэй аҕыс кылаастаах оскуолатыгар физкультура учууталынан ананан үлэтин саҕалаабыта. Үөһээ Бүлүү оройуонуттан үһүс киһинэн физкультура учуутала идэлээх дьахтар буолар. 1972—1975 сылларга I Боотулуу орто оскуолатыгар учууталлыыр, 1975 сылтан Хоро орто оскуолатыгар. 1985 сыллаахха Саха государственнай университетын биолого-географическай факультет биологическай отделениетын үөрэнэн бүтэрэр. 2005 сылтан бочуоттаах сынньалаҥҥа олорор.
Спортка ситиһиилэрэ.
Устудьуоннуур сылларыттан спордунан утумнаахтык дьарыктанар. Бастакы тириэньэрэ (волейболга) Абрамов Прокопий Нифонтович буолар. Бүлүү педучилищетын волейбольнай хамаандатын солбуллубат капитана, Дальнай Восток регионугар тиийэ спорт араас көрүҥнэригэр күрэхтэспитэ. Хайыһарга, волейболга, баскетболга, чэпчэки атлетикаҕа бастакы разряд нуорматын толорбута.
Иванова Нина Алексеевна спорка ситиһиилэрэ:
Наҕараадалара.
Саха Өрөспүүбүлүкэтин Үөрэҕин министиэристибэтин, ФК уонна Спорт кэмитиэтин Махтал суруктарынан наҕараадаламмыта.
Үөһээ Бүлүүтээҕи үөрэх салаатын начальнигын 2017 сыл кулун тутар 20 күнүнээҕи быһаарыытынан «Үөһээ Бүлүү улууһун Бочуоттаах учуутала» аат иҥэриллибитэ.<|endoftext|>
Кузьмина Земфира Макаровна
Кузьмина Земфира Макаровна (2.02.1942) — Ɵрѳспүүбүлэкэтээҕи 2-с нүѳмэрдээх балыыһа хааннарын эргимтэтэ күүскэ кэһиллибит ыарыһахтарга аналлаах неврологическай отделениетын сэбиэдиссэйэ, Саха сирин Ытык киһитэ, РСФСР үтүѳлээх бырааһа.
1. Олоҕун олуктара.
Кузьмина Земфира Макаровна 1942 сыллаахха олунньу ый 2 күнүгэр Дьокуускай куоракка талааннаах дьиэ кэргэҥҥэ тѳрѳѳбүтэ. Ийэтэ Анна Ивановна Егорова (28.11.1915—31.08.1995) саха биллиилээх ырыаһыта, саха оператын бастакы үөрэхтээх режиссера. Аҕата Макар Иванович Кузьмин — Макар Хара (26.04.1915-26.08.1981) — поэт, тылбаасчыт, Аҕа Дойду Улуу сэриитин кыттыылааҕа.
Земфира Макаровна идэтинэн үлэтин 1965 сыллаахха саҕалаабыта. Иркутскайдааҕы государственнай медицинскэй университеты бүтэрбитин кэннэ кинини тѳрѳѳбүт Дьокуускайыгар анаабыттара. Аан бастаан 2-с нүѳмэрдээх поликлиникаҕа неврологынан үлэлээбитэ. Земфира Макаровна чинчийэр үлэҕэ, ыарахан клиническэй түбэлтэлэргэ улахан интэриэһэ кинини Саха государственнай университетын неврология уонна психиатрия медико-лечебнэй кафедратыгар сирдээн аҕалбыта. Онно кини 10 сыл үлэлээбитэ. Үлэтин тиэмэтинэн уһук хоту усулуобуйатыгар цереброваскулярнай патологияны чинчийии буолбута. Кафедраҕа үлэлиир кэмигэр практическай медицинэтин бырахпатаҕа. Ол кэмнэргэ неврологическай кѳмѳ оҥоһуллуута бүтүн дойду үрдүнэн мѳлтѳҕѳ, Саха сиригэр да балаһыанньа оннук этэ. 80-с сыллар саҕаланыыларыгар Кузьмина тымырдарынан моһуогурар дьон регистрин тэрийиитин биир бастакынан туруорсубута. Ол регистр инсульт тѳһѳ кэмңэ хаста буоларын, үѳскүүр тѳрүттэрин, дьыл хайа кэмигэр, хайдах быһыылаахтык ааһарын уонна тугунан түмүктэнэрин билэргэ туһалаабыта. Ыарыһахтар балыыһаларга хойутаан, ыарыыларын бэргэтэн, конрактураланан киирэллэрэ биллибитэ, ону тохтоторго дьаһал ылынар тоҕоостоох буолбута. 1983 сыллаахха Саха Сирин Ɵрѳспүүбүлүкэтээҕи балыыһатыгар Земфира Кузьмина салалталаах, 60 куойка миэстэлээх нейрососудистай отделение арыллыбыта. «Биһиги Сибииргэ бастакы этибит, — диэн кэпсиир Земфира Макаровна. — Ыарыһаҕы чѳлүгэр түһэрэргэ аналлаах туох даҕаны кѳмѳ тэрил суоҕа, барытын бэйэбит тэрийбиппит. Ыарыһахтары тиэйэргэ күчүмэҕэйдэр бааллара. Ол да буоллар, туох баар күүспүтүн ууран туран үлэлээбиппит, ол барыта сүрдээх интэриэһинэй, сонун этэ».
Отделение отуттан тахса сыл тэтимнээхтик үлэлээбитин түмүгэр сүҥкэн уопут эбиллибитэ, хас даҕаны кѳлүѳнэ быраас уһуйуллан тахсыбыта. Сүрүн үлэтин сэргэ, Земфира Макаровна бүтүн ѳрѳспүүбүлүкэ үрдүнэн неврологическай кѳмѳ оҥоһуллуутун тэрийиинэн дьарыктаммыта — үйэ чиэппэрин кэриҥэ кини Саха сирин Доруобуйатын харыстабылын министиэристибэтин сүрүн невролога этэ.
Кэм-кэрдии устарын тухары россиятааҕы доруобуйа харыстабыла уларыйан испитэ. 2005 сыллаахха «Доруобуйа» диэн национальнай бырайыак олоххо киирбитэ. Ол биир хайысхатынан сүрэх уонна тымыр систиэмэтин ыарыыларыттан ѳлүүнү кыччатыы буолбута. Онно анаан үрдүк таһымнаах медицинскэй тэрилтэлэр ситимнэрэ арыллыбыта.
2011 сыл тохсунньу ыйыгар 2-с нүѳмэрдээх Ɵрѳспүүбүлүкэтээҕи балыыһа — Саха ѳрѳспүүбүлүкэтин Суһал медицинскэй кѳмѳтүн сыантырыгар олоҕуран, Региональнай тымыр сыантыра арыллыбыта (Региональный сосудистый центр). Бу сыантыр арыллыытыгар үрдүкү таһымнаах кадрдар уонна суһал кѳмѳнү оҥорууга сүҥкэн уопут баара улахан оруолу оонньообута. Саҥа тэриллибит Региональнай тымыр сыантырыгар Земфира Кузьмина хааннарын эргимтэтэ күүскэ кэһиллибит ыарыһахтарга аналлаах неврологическай отделениены салайбыта.
«Биһиги сыалбыт-сорукпут диэн ыарыһахтары тута балыыһаҕа үктэммит чаастарыттан саҕалаан чѳлүгэр түһэрии, - диир земфира Кузьмина. - Үс сыллаах ырыҥалааһын кѳрдѳрбүтүнэн, муҥутуур кыра неврологическай дефициттээх ыарыһахтар ахсааннара биллэ элбээтэ. Улахан кэһиллиилээх дьон балыыһаттан атахтарыгар туран тахсаллар. Ол да буоллар, киһи куруук ѳссѳ үчүгэйи баҕарар, холобур – аныгы хааччыллыылаах чѳлгѳ түһэрэр отделение, эбэтэр оннооҕор ѳссѳ ордук анал идэтитиллибит сыантыр баара буоллар диэн» (http://www.1sn.ru/174206.html).
Региональнай тымыр сыантырын үлэһиттэрин бастакы сыллааҕы үлэлэрин түмүгүнэн «Тымыр ыарыһахтарыгар медицинскэй кѳмѳнү оҥорууну тупсарыы» диэн Бүтүн Россиятааҕы научно-практическай конференция дьүүллүүр сүбэтин куоластааһынынан «Бастыҥ отчуот ааптардарын коллектива» диэн дипломунан наҕараадаламмыттара. Кузьмина З. М. конференцияҕа дакылаат ааҕан кыттыбыта.
Мэйиигэ хаан эргиирин кэһиллиитин диагностикатыгар уонна эмтээһинигэр саҥа ньымалар эбиллэн испиттэрэ: артериальнай аневризма сытыырхайбыт кэмигэр эндоваскулярнай эмтээһин; стабилометрия; ишемическэй инсульт сытыырхайбыт кэрдииһигэр тѳбѳ тымырдарын стенотическай бэргээһинигэр стентирование оҥоруу; инсулунан ыалдьыбыттары чѳлүгэр түһэрии кэмигэр варганынан эмтээһин; мэйиигэ хаан эргиирин кэһиллиитигэр лазерынан эмтээһин; транскрани альнай намыһах долгуннаах магнитынан эмтээһин; фармакогенетическэй чинчийиилэр.
Отделение сүрүн үлэтин кэккэ, Земфира Макаровна салайыытынан научнай чинчийэр үлэ күүскэ барар. Отделение быраастара «Цереброваскулярнай патология уонна инсульт эпидемиологическэй уонна молекулярно-генетическэй чинчийиилэрэ», «Ишемическэй инсуллаах ыарыһахтар метаболическай кэһиллиилэрэ», «Саха этническэй группатын инсулун үѳрэтиитин генетическэй ѳттүттэн кѳрүү», «Антиагулянтнай эмтэниини ыла сылдьар ишемическэй инсуллаах ыарыһахтары фармакогенетическэй чинчийии» диэн тиэмэлэргэ үлэлээбиттэрэ. http://yakutsk.bezformata.ru/listnews/zemfira-kuzmina-stala-pochetnim/38219088/
Талааннаах быраас, үчүгэй тэрийээччи уонна салайааччы, үтүѳкэннээх киһи Кузьмина Земфира Макаровна билиҥҥи кѳлүѳнэ невролог быраастарыгар үтүѳ холобур буолар. http://ysaa.ru/novosti/mirom-pravit-liubov
Неврологическай отделение сэбиэдиссэйинэн үлэлээбит кэмигэр Кузьмина З. М. салайар үлэҕэ бэйэтин үчүгэй ѳттүттэн кѳрдѳрбүтэ уонна биир кѳрүүнэн, биир тыынынан үлэлиир быраастар, сиэстэрэлэр бэртээхэй коллективтарын түмпүтэ.
3. Наҕараадалара уонна ытык ааттара.
Кузьмина З. М. дойду уонна республика неврологическай сулууспатын уонна доруобуйа харыстабылын сайдыытыгар сүҥкэн кылаатын иһин араас наҕараадалары уонна ытык ааттары ылбыта:
4. Сигэлэр.
• Кузьмина Земфира Макаровна Научнай электроннай библиотекаҕа сирэйэ: 'Модьу бичикИҥнэри бичик""'
• ГБУ РС(Я) Республиканская больница № 2 — Центр экстренной медицинской помощи<|endoftext|>
Таба
Табалар (, ) — ыыраахтаах туйахтаах үүтүнэн иитиллээччилэр кэргэннэрэ, билигин бу кэргэҥҥэ 51 көрүҥ киирэр. Таба эгэлгэ көрүҥэ Евразияҕа, Хотугу уонна Соҕуруу Америкаҕа тарҕаммыт, ону таһынан Австралияҕа уонна Саҥа Зеландияҕа олохсутуллубут.
Таба сахалыы ааттара.
Үөҥэс - үстээх тайах, таба. Уучах - мииниллэр таба.
Хааргын таба - хотугу табаттан намыһах, кылгас атахтаах, хара дьүһүннээх чукча табата.<|endoftext|>
Миниистир (дьыалабыай оонньуу)
«Миниистир» («Ыччат – Саха сирин инновационнай стратегическай кэскилэ») – ыччакка аналлаах сылын аайы ыытыллар өрөспүүбүлүкэтээҕи дьыалабыай оонньуу. Оонньуу сүрүн сыала-соруга – ыччат кыаҕын, өйүн, көрүүтүн Саха сирин социальнай, экономическай сайдыытыгар сыһыаннаах инновационнай проектар олоххо киирэллэригэр туһаныы. Ону тэҥэ, дьылабыай оонньуу түмүгүнэн салайар кадрдар резервэлэрэ оҥоһуллаллар. 2009 cыллаахха Ил Дархан Егор Борисов этиитинэн төрүттэммитэ.
2009 сылтан 2016 сылга диэри оонньууга уопсайа 55 хамаанда, ол эбэтэр 844 киһи кыттыбыт. Ол иһигэр 142 – судаарыстыбыннай сулууспа үлэһитэ, 220 – араас тэрилтэлэртэн эдэр специалист, 128 – бизнес-эйгэттэн, 112 – муниципальнай тэриллии үлэһитэ, 9 эдэр фемер, 118 устудьуон уонна 58 оскуола үөрэнээччитэ.
2009 сылтан «Миниистир» дьыалабыай оонньуу түмүгүнэн 171 (25%) кыттыылаах араас салайар дуоһунаска анаммыта, ол иһигэр 6 киһи Өрөспүүбүлүкэ Дьаһалтатыгар салайааччынан, 15 – министиэристибэлэр салайааччыларын солбуйааччыларынан, 38 – Дьаһалта структуратыгар араас подразделениелар салайааччыларынан, 29 – бэйэни салайыныы органнарыгар үлэлииллэр, 36 бизнес-структураларга, 5 - Россия атын субъектарыгар.
Оонньуу бастыҥ кыттыылаахтара Россия Президенэ көмүскэллээх кадровай резервэҕэ киирэллэр.
«Миниистир» өрөспүүбүлүкэтээҕи дьыалабыай оонньуу биллиилэх кыттыылаахтара – салайааччылар уонна бизнесменнэр.
• Павел Маринычев, «Алмазы Анабара» АУо генеральнай дириэктэрэ, Саха Өрөспүүбүлүкэтин ыччатыт дьаһалтатын 1-кы ыҥырыытын бэрэссэдээтэлэ;
• Валерий Максимов, Канадаҕа Россия атыытын-эргиэнин бэрэссэдээтэлин солбуйаачыта;
• Семен Винокуров – Саха Өрөспүүбүлүкэтин транспорт уонна суол хаһаайыстыбатын миниистирэ;
• Юрий Зайцев – Саха сиригэр олох-дьаһах куттала суох буолуутун кэмитиэтин бэрэссэдээтэлэ;
• Денис Белозеров – «Якутский хлебокомбинат» АУо генеральнай дириэктэрэ, Саха Өрөспүүбүлүкэтин ыччатыт дьаһалтатын 2-с ыҥырыытын бэрэссэдээтэлэ.
Ил Дархан Егор Борисов «Миниистир» оонньууну эдэр специалистары өйөөһүн, чаҕылхай ыччаты көрдөөн булуу, өрөспүүбүлүкэ кадровай резервэтин оҥорооһун өттүгэр биир саамай эффектинэй суолунан ааттыыр.
Кыттыылаахтары талыы.
Дьылабыай оонньуу кыттыылаахтарын министиэристибэлэр уонна биэдэмстибэлэр бэйэлэрин киритиэрийдэринэн талаллар. Талыы экэниэмикэ, быраап, промышленность, менеджмент, СМИ салааларынан барар. Ону таһынан, улуустарга туспа талар куонкурустар буолаллар. «МЭР» куораттааҕы дьылабыай ооньуу, «Мин - инженербин», «Эдэр Фермер» профессиональнай куонкурустар түмүктэринэн «Министр» кыттыылаахатар тахсаллар.
Ооньуу быраабылалара.
«Миниистир» өрөспүүбүлүкэтээҕи дьыалабыай оонньуу кыттар хамаандалар сэрэбиэй бырахсыынан оҥоһуллаллар. Ол эрэн хамаанда салайааччытын эрдэттэн тэрийээччилэр бэйэлэрэ талыахтарын сөп. Хамаандаҕа араас эйгэттэн биирдии киһи баар буолар.
Хамаандалар бастыҥ бырайыак оҥоруутугар күрэхтэһэллэр. Күрэх сорудахтара билиҥҥи кэмҥэ Саха сиригэр сытыытык турар проблемаларга сыһыаннаах булолаллар. Дьүүллүүр сүбэ хайҕабылын, сөҕүүтүн ылбыт бырайыагы Өрөспүүбүлүкэ Дьаһалтата олоххо киллэрэр.
=Сигэлэр =<|endoftext|>
Көскө ыытыы
Көскө ыытыы — административнай эбэтэр холуобунай накаастабыл, буруйу оҥорбут киһини суутунан кырыы сиргэ (дойду иһигэр) олохсута ыытыы.
Арассыыйа импиэрийэтин уонна Сэбиэскэй Сойуус холуобунай кодексаларыгар маннык накаастабыл баар этэ, Арассыыйа Федерациятын холуобунай кодексыгар маннык нуорма суох.<|endoftext|>
Кус олоҕо
Кус олоҕо (, ) — от үүнээйи.
Күөл кытыытыгар, кутаҕа, үрэххэ, уулаах бадарааҥҥа, сороҕор ууга хойуутук үүнэр. Үрүҥ өҥнөөх сибэккилэрэ умнас төбөтүгэр дьөрбөлүү үүнэллэр.
Бэс ыйыгар сибэккилэнэр.
Эмкэ туһаныы.
Аһыыр баҕаны көбүтэргэ, куртах үлэтин тупасарарга, үөс туолбутун таһаарарга, намыһыах аһыылаах гастрикка тутталлар.
Сибэккилэнэр кэмигэр сэбирдэҕин хомуйан күлүк сиргэ чараастык тэлгэтэн уураллар, сотору-сотору эргитэн, сахсатыллар.<|endoftext|>
Ыт буутун охсуһуута
Олох былыргы, кыргыс үйэтинээҕи онньуу дииллэр.
Түөлбэ ортотугар икки киһи күрэхтэһэр. Иккиэн уҥа илиилэринэн уҥа атахтарын кэннинэн хаҥас атахтарын туталлар. Уонна чохчойо сылдьан, аҥаар атахтарыгар ыстаҥалаан, бэйэ-бэйэлэрин санныларынан анньыһаллар. Хайалара эрэ илиитин ыһыктан кыайтарбытынан ааҕыллар. Өскө илиитин ыһыктыбакка охтон баран туран кэллэҕинэ, салгыы киирсибитинэн барыан сөп.
Бу онньууну хамаандаларга арахсан эмиэ онньуохха сөп.<|endoftext|>
Климов Михаил Дмитриевич
Климов Михаил Дмитриевич 1914 сыл сэтинньи 15 күнүгэр Чурапчы оройуонун Хайахсыт нэһилиэгэр Таастаах диэн алааска дьадаҥы дьиэ кэргэҥҥэ төрөөбүт.
17 сааһыттан Хайахсыкка сэбиэскэй былааһы бөҕөргөтүүгэ үлэлэбитэ. 1933 сыллаахха комсомол кэккэтигэр киирбитэ. 1932 сылтан колхозка хонуу биригэдьииринэн, суоччутунан, колхоз бэрэссэдээтэлинэн үлэлээбитэ 1939 сылтан хадаар сельпотун бэрэссэдээтэлинэн талыллан үлэлии олорон 1941 сыл атырдьах ыйыгар армияҕа барбыта. Москва анныгар сэриилэспитэ,икки төгүл бааһырбыта. 1942 сыл олунньуга иккис бааһырыыта ыарахан буолан, сэрии инбэлиитэ буолан сайын дойдутугар эргиллибитэ
Мэхээччэ сэрииттэн эргиллэн кэлэн баран нэһилиэгин дьонун туһугар икки харытын ньыппарынан туран үлэлээбит. Сут-кураан, хоту көһөрүү сылларыгар сыккырыыр тыыннара ордубут дьонун барыларын түмэн, «Буденнай», «Пушкин», «Крупская” колхозтары холбоон биир “Победа” колхоһу тэрийбит. Бу колхоз оройуоҥҥа үчүгэй үлэтинэн биллэр буолбутугар Михаил Дмитриевич улахан үтүөлээх.
1958 с Хайахсыт нэһилиэгин сэбиэтин бэрэссэдээтэлинэн талыллыбыт. 1960 сыллаахха 50 миэстэлээх типовой оҕо садын туттаран үлэҕэ киллэрбитэ.
1962 с Эрилик –Эристиин кэриэһин толороору эрдээх санааны ылынан куоракка киирэн республика прокурора Г.Г.Федоровы, суруйааччы Н.Е.Мординовы-Амма Аччыгыйын кытта сүбэлэһэн.Эрилик Эристиин кэргэниттэн, Анисия Дмитриевнаттан суругунан сөбүлэҥин ылан, Эрилик-Эристиин аатынан колхоз парткомугар боппуруоһу туруоран, сөбүлэҥнэрин ылан Эрилик-Эристиин уонна Кыра Хабырыыс уҥуохтарын Чакырга оскуола таһынааҕы томторго көһөрөн көмпүттэр. Онон Михаил Дмитриевич айыыттан-хараттан куттаммакка Яковлевтар ааттарын үйэтитиигэ үйэлэргэ умнуллубат үтүө дьыаланы оҥорбута.
Чурапчы оройуонугар икки бөдөҥсүйбүт колхозтары тэрийии тыа хаһаайыстыбатын үлэтэ улаханнык сатарахсыйарыгар тириэрдибитэ. Мэхээччэ колхозтары төттөрү бытарытыы боппуруостарын күүскэ туруорсан, элбэх мунньахтарга тыл этитэлээбитэ. Оройуон, холкуос салалталарын аһаҕастык сытыы кириитикэлэҕэ тардыталаабыта. Ол түмүгэр партия политикатын утарааччы быһыытынан сыаналаан үлэтиттэн уураппыттара, кытаанах партийнай миэрэҕэ тардыбыттара.
Ити кэмҥэ Эрилик Эристиин колхоз бастакы бэрэссэдээтэлэ Марк Романович Яковлев
Томпоҕо совхоз дириэктэринэн үлэлии олороро, кини Михаил Дмитриевиһы Томпоҕо ыҥыран үлэҕэ ылбыта. Томпоҕо Михаил Дмитриевич икки сыл отделение управляющайынан, уонча сыл Мэҥэ-Алдан нэһилиэгэр сэбиэт бэрэссэдээтэлинэн үлэлээн дьоҥҥо-сэргэҕэ ытыктанар үлэһит буолбута. Нэһилиэк республикаҕа бастаан Кыһыл знамянан наҕараадаламмыта. Бэйэтэ сыралаах үлэтэ сыаналана Үлэ Кыһыл Знамята орденынан наҕараадаламмыта. Партия райкома кинини өрө таһааран Томпо оройуонун Томпо нэһилиэгин сэбиэтин бэрэссэдээтэлинэн туруорбута. Онно да оройуоҥҥа, республикаҕа бастааннар Кыһыл знамянан наҕараадаламмыттара. 1976 сыллаахха доруобуйатын туругунан үлэттэн тохтоон бочуоттаах сынньалаҥҥа барбыта.
Бочуоттаах сынньалаҥҥа олорон төрөөбүт нэһилиэгиттэн Хайахсыттан Аҕа дойдуну көмүскүүр Улуу сэриигэ кыттыбыт 102 буойуну түмэн, хас биирдиилэрин төрүттэрин, олохторун, сэрилэспит сирдэрин булан, хаартыскаларын сыһыаран кинигэ бэлэмнээбитэ.
Ол кинигэтин, өлбүтүн кэннэ уола Илья Михайлович Климов бэчээттэтэн, дойдутугар Хайахсыттарга тугунан да сыаналаммат үтүө бэлэҕи оҥорбута.
Дьэ итинник үтүө үлэһит, хорсун буойун, кырдьык иһин бэйэтин харыстаммакка дьон-сэргэ туһугар олоҕун анаабыт Климов Михаил Дмитриевич үйэлэргэ биир дойдулаахтарын сүрэхтэригэр тыыннаах буолуо.
Климов М.Д туһунан 2015 сыллаахха тахсыбыт кинигэ ахтыыларыттан туһанным<|endoftext|>
Филиппов Иван Иванович
Филиппов Иван Иванович — СӨ тыатын хаһаайыстыбатын үтүөлээх үлэһитэ, Чурапчы улууһун Ытык олохтооҕо, Чурапчы улууһун Хайахсыт нэһилиэгин Ытык олохтооҕо.
Иван Иванович 1949 сыллаахха муус устар 9 күнүгэр Иван Кириллович уонна Дирия Прокопьевна Филипповтар дьиэ кэргэттэригэр төрөөбүт. Төрөппүттэрэ саастарын тухары колхуос үлэтигэр аҕата сайынын оттоон, кыһынын субан сүөһү көрүүтүгэр, ийэтэ доярканан үлэлээбиттэр. Уйбаан сэттэ оҕоттон алтыс оҕонон төрөөн баран соҕотоҕун тыыннаах хаалбыт. Атыттар тымныйыттан, куор ырыытыттан күн сириттэн арахпыттар. Хообоо диэн оҕо оргуйбут ууну тоҕо тардан, итиигэ буһан өлөөхтөөбүт. Онон Уйбаан элбэх оҕо сүтүктээх ыалга, төрөппүттэрин сылаас тапталларыгар угуттанан, мааныланан улааппыт оҕо буолар.
1996 — Эрилик-Эристиин аатынан колхоз Хайахсыттааҕы учаастагын биригэдьиирэ сылтан салайар үлэҕэ үктэммитэ.
1972 сыл күһүнүгэр Эрилик Эристиин аатынан холкуос салалтата эдэр, кэскиллээх үлэһити Дьокуускайдааҕы салайар кадрдары бэлэмниир техникумҥа үөрэххэ ыыппыта. Бу үөрэҕин 1975 сыллаахха атырдьах ыйыгар ситиһиилээхтик бүтэрэн төрөөбүт Хайахсытыгар биригэдьииринэн ананан үлэлии кэлбитэ
1976 кулун тутар ыйга Субуруускай аатынан совхоз Мырылатааҕы отделения тын управляющайа.
1979 сыллаахха кулун тутар ыйга партия райкомугар инструкторынан үлэҕэ анаабыттара уонна партия обкуомун направлениятын Хабаровскайдааҕы үрдүкү партийнай оскуолаҕа кэтэхтэн үөрэнэ киирбитэ.
1979 сыл күһүнүгэр тэриллибитэ сылтан эрэ ордубут «Чурапчы» совхозка партия райкомун бюротун рекомендациятынан рабочком бэрэссэдээтэлинэн талыллыбыта уонна бу дуоһунаска 1983 сылга диэри үлэлээбитэ.
1983 сыллаахха «Чурапчы» совхоз коммунистара Иван Иванович Филипповы биир санаанан партком секретарынан талбыттара.
1985 сылтан ССКП Чурапчытааҕы райкомун партийнай комиссиятын бэрэссэдээтэлинэн бигэргэммитэбыһыытынан чиэһинэйин, уопсай дьыалаҕа бэриниилээҕин дьэҥкэтик көрдөрбүтэ. Дьон сэргэ ортотугар тус бэйэтин аптарытыата улаатан испитэ.
1988 сыллаахха Карл маркс аатынан совхоз директорынан талыллар.
1991 сыллаахха Уйбаан Уйбаанабыс Новосибирскайга икки ыйдаах дириэктэрдэр курстарыгар баран үөрэнэн, баран саха сиригэр бастакынан 14 бааһынай хаһаайыстыбаны түмэр ассоциацияны тэрийэн, бэрэссэдээтэлинэн талыллар.
1997—2002 сс Хайахсыт нэһилиэгин баһылыгынан талыллар
2002—2005 сс Чурапчы улууһун баһылыгын тыа хаһаайыстыбатын боппуруостарыгар солбуйааччы, тыа хаһаайыстыбатын управлениятын начальнига.
2006—2010 сс Хайахсыт нэһилиэгин баһылыга.
Уйбаан Уйбаанабыс Саха республикатын тыатын хаһаайыстыбатын үтүөлээх үлэһитэ, Хайахсыт нэһилиэгин уонна Чурапчы улууһун бочуоттаах олохтооҕо, «Үтүө дьыала хамсааһыныгар» үчүгэй үлэтин иһин знагынан, профсоюзнай хамсааһын 100 сылыгар юбилейнай мэтээлинэн наҕараадаламмыта. Маннык дьоннор баалларын тухары биһиги нэһилиэктэрбит, улууспут эстиэ-быстыа суоҕа диэн эрэл санаалаахпын.<|endoftext|>
Сивцев Иван Степанович
Сивцев Иван Степанович— СӨ норуотун хаһаайыстыбатын үтүөлээх үлэһитэ, «Бочуот Знага» уордьан, «В. И. Ленин төрөөбүтэ 100 сылынан» мэтээл кавалера, «Гражданскай килбиэн» знагынан, СР Президенин Грамотатынан на5араадаламмыта, Государственнай социальнай страховкалааһыҥҥа кылаатын иһин РФ Социальнай страховкалааһыҥҥа Фондатын анал знагынан уонна РФ Фондатын бэрэссэдээтэлин бочуотунай грамотатынан наҕараадаламмыта, Чурапчы улууһун ытык олохтооҕо.
1944 с ахсынньы 28 күнүгэр Чурапчы оройуонун Бэрэ Сэлиэнньэтигэр төрөөбүтэ
1965-68 сс Советскай Армияҕа сулууспалаабыта
1968-70 сс Якутскай совхоз комсомольскай тэрилтэтин босхоломмут сэкиритээрэ.
1970-71 сс Якутскай сопхуос 2-с Сыырдаах отделениятын управляющайа
1971-72 сс Якутскай сопхуос рабочкомун бэрэссэдээтэлэ
1972-74 сс Якутскай сопхуос 2-с Сыырдаах отделениятын управляющайа
1974-79 сс Якутскай сопхуос парткомун сэкиритээрэ.
1979-82 сс ССКП Якутскайдааҕы горкомун тэрийэр отделын сэбиэдиссэйин солбуйааччы.
1985-86 сс Маҥан сопхуос дириэктэрэ.
1986-91 сс Саха АССР Госагропромун бэрэссэдээтэлин солбуйааччы, бастакы солбуйааччы.
1991-92 сс Саха АССР Министирдэрин Сэбиэтин Бэрэссэдээтэлин солбуйааччы.
1992-96 сс Чурапчы улууһун дьаһалтатын баһылыга.
1996-98 сс СР тыатын хаһаайыстыбатын уонна аһын-үөлүн министрэ.
1998-99 сс СР сыанаҕа уонна монополияны утары политикатыгар комитетын бэрэссэдээтэлэ.
1999—2001 сс СР Президенин, онтон СР Президенин уонна Правительствотын Дьаһалтатын салайааччы.
2001—2014 сс РФ социальанй страхованияҕа фондатын Саха Республикатыгар салаатын управляющайа.
2014 сылтан РФ социальнай страхованияҕа фондатын Саха Республикатыгар салаатын управляющайын сүбэһитэ.
Саха АССР ХII-с ыҥырыылаах Үрдүкү Сэбиэтин депутата.<|endoftext|>
Төрөөбүт күн уратыта
Төрөөбүт күн уратыта диэн этии киһи төрөөбүт күнүттэн тутулуктанан эньиэргийэтэ уларыйарын биллэрэр.
Хас биирдии киһи саҥа дьыла төрөөбүт күнүттэн саҕаланар. Киһи олоҕо төрөөбүт күнүттэн олус күүстээх тутулуктаах. Былыргы үөрэхтээх Пифагор оҥорбут, билигин да туһанылла сылдьар гороскуоба эмиэ киһи төрөөбүт күнүттэн тутулуктанан, сыыппаралары туһанан өйүн-санаатын быһаарара билигин даҕаны үгүс сөп түбэһэр өрүттэрдээх.
Киһи этин-сиинин туруга, күүһэ-уоҕа, өйө-санаата сыл устата хас күн, ый аайы уларыйан биэрэн иһэллэр. Ордук төрөөбүт күнүн кэнниттэн этэ-сиинэ эрчимирэн, күүһэ-уоҕа эбиллэн, өйө-санаата сытыырхайан ылар кэмнэрдээҕин спортсменнар билэллэр.
Теннисистка Ирина Дементьева төрөөбүт күнүгэр олус тахсыылаахтык оонньоон уруккуттан араа-бараа оонньуур киһитин эрэллээхтик кыайбыта. Кини бу оонньуутугар олус аҕыйах сыыһалары оҥорон уонна үчүгэйдик таба подачалаан кыайыыны ситиспитэ.
Бары спортсменнары кэтээн көрүү түмүгүнэн төрөөбүт күннэрин кэнниттэн ордук таһаарыылаахтык, үрдүк күүрүүлээхтик оонньуулларын быһаарбыттар.
В. И. Шапошникова диэн чинчийээччи 2000 тахса спортка оҥоруллубут ситиһиилэри спортсменнар төрөөбүт күннэригэр тэҥнээн үөрэппит. Итини тэҥэ, кини 1000 тахса кыра оҕолор куорунан уонна күөмэй ыарыытынан элбэхтик ыалдьар кэмнэрин ааҕан тэҥнээбит. Кини быһаарыытынан спортка саамай намыһах көрдөрүүлэр уонна оҕолор элбэхтик ыалдьар кэмнэрэ киһи төрөөбүт күнүттэн иккис уонна уон иккис ыйдарыгар түбэспиттэр.
Киһи төрөөбүт күнүттэн иккис уонна уон иккис ыйдара олус сэрэхтээх, доруобуйаны көрүнэ сылдьар, аһара ноҕуруускаламмат кэмнэринэн ааҕыллаллар. Былыргы эм-том аҕыйах кэмигэр дьон улаханнык ыалдьыылара уонна өлүүлэрэ бу ыйдарга ордук элбэхтик түбэһэллэр эбит. Ол иһин бу ыйдарга киһи олоҕо биир тэҥник, ол аата соһуччу уларыйан эти-сиини, өйү-санааны аһара долгуппакка эрэ баран иһэрэ ордук.
Маннык эккэ-сииҥҥэ буолан ааһар уларыйыылары киһи эдэр, сэнэх эрдэҕинэ аахайбакка аһарарын иһин, кэлин сааһыран истэҕинэ билэр буолан барар.
Чинчийээччилэр ааҕан-суоттаан таһаарыыларынан спортсменнар саамай үрдүк ситиһиилэрин уонна оҕолор олох аҕыйахтык ыалдьар кэмнэрэ төрөөбүт күннэриттэн бастакы, онус уонна уон биирис ыйдарга буолбуттар. Бу ыйдарга киһи күүһэ-кыаҕа эбиллэн биэрэн үрдүк ситиһиилэри оҥорор кыаҕа лаппа эбиллэр.
Киһи этин-сиинин туруга хас сыл аайы, төрөөбүт күнүттэн эһиил төрөөбүт күнүгэр диэри хатыланан иһэр. Эт-сиин туруга сорох кэмҥэ эбиллэн, күүһүнэн кэлэрин кэнниттэн мөлтүүр, ахсыыр, сылайар кэмнэрэ кэлэллэр. Киһи эньиэргийэтин уларыйыыта төрөөбүт күнүттэн тутулуктанан кэмиттэн-кэмигэр эбиллэр, көҕүрүүр улахан долгуннары санаталлар.
Чинчийээччи бу кэтээн көрүүлэрин графикка түммүт. (1,22). Бу график үрдээн тахсыыта эньиэргийэ, күүс-уох элбээбитин, онтон аллараа диэки түһүүтэ эньиэргийэ аҕыйаан, эт-сиин мөлтөөн сылдьарын көрдөрөр.
Киһи маннык күүһэ-кыаҕа эбиллэн уонна мөлтөөн биэриитэ долгун курдук хамныыра үөрэххэ экзаменнары туттарыыга уонна күрэхтэһиилэргэ ордук биллэр. Бу кэмҥэ сорох киһи кыахтаах, күүһүрэр кэмэ түбэстэҕинэ экзаменнары, зачеттары соччо ыарырҕаппакка эрэ туттартаатаҕына, күрэхтэһиигэ кыайыылары ситистэҕинэ, сорох мөлтөөбүт кэмэ түбэһэр ыйыгар киһи элбэхтик эрэйдэниэн, уруккутунааҕар мөлтөх түмүктэри көрдөрүөн сөп.
Бу графигынан туһанан киһи эньиэргийэтэ ыйдарынан уларыйан, күүһүрэн эбэтэр мөлтөөн биэриитин табатык сыаналаан туох эмэ эппиэттээх дьыалалары оҥорор кэми салайан биэрэн киһи күүһүрэр-уоҕурар кэмигэр түбэһиннэрии дьыала ордук ситиһиилээх буоларыгар олук уурар.
Төрөөбүт күн хайдах ааһар даҕаны сыл барыта соннук ааһар диэн санаа дириҥ төрүттээҕин бу эньиэргийэ уларыйыытын графига дакаастыыр. Ол иһин хас киһи барыта төрөөбүт күннэригэр санаалара көнөн, тото-хана аһаан атаарыахтарын баҕараллара сөптөөх.
Е.Колодко төрөөбүт күнүн кэнниттэн спорта биллэр улахан ситиһиини оҥорбута.
Саахымакка М.Карлсен төрөөбүт күнүгэр кыайыыны ситиһэн Аан дойду чемпионунан буолбута.
Төрөөбүт күн уратытын, киһи өйүгэр-санаатыгар, күүһүгэр-кыаҕар дьайыытын аныгы спортсменнар, тренердэр күрэстэһээччилэри талан киллэриигэ туһаннахтарына ситиһиилэрэ элбиир.
Туһаныллыбыт литература.
1. Журнал «Крестьянка» N 4, 1993.<|endoftext|>
Айаан харыйата
Айаан харыйата () — харыйа көрүҥэ, Саха сирин соҕуруу өттүгэр үүнэр. Саха сиригэр киэҥник тарҕаммыт Сибиир харыйатыттан уратыта — инньэтэ хаптаҕай, өҕүллүбүт, лабааҕа веер курдук үүнэр. Инньэтин үөһээ өттө хараҥа от күөҕэ, кылабачыгас, аллараа өттө сырдык икки дьураалаах, онон мас халлаан күөхтүҥү өҥнөнөн көстөр.<|endoftext|>
Саха сиринээҕи тыа хаһаайыстыбатын уопсастыбата
Саха сиринээҕи тыа хаһаайыстыбатын уопсастыбата () — Саха сиригэр XX үйэ саҥатыгар баар буола сылдьыбыт, тыа хаһаайыстыбатын сайыннарыыга туһуламмыт, саҥа сатабыллаах бааһынайы иитэн таһаарар соруктаах уопсастыба. Хамсааһыны оччотооҕу Саха сирин интэлигиэннэрэ Күлүмнүүр, Дмитриев С. Я., Климовскай С. А., Афанасьев М. А., Михалевич С.Ф, Слепцов В. Я. уо.д.а. көҕүлээбиттэрэ.
Саха сирин олохтоохторун бары араҥатыгар ытыктанар уопсастыба буола үүммүтэ. Күлүмнүүр көҕүлээһинэн уопсастыба уобаласка басакылартан биирдэстэринэн земствоны киллэриини туруорсубута.<|endoftext|>
Саха Өрөспүүбүлүкэтин күнэ
Саха Өрөспүүбүлүкэтин күнэ — Саха Өрөспүүбүлүкэтин бырааһынньыга, сыл ахсын муус устар 27 күнүгэр бэлиэтэнэр. Бу күн 1922 сыллаахха РСФСР иһинэн Саха АССР тэриллибит. Ону таһынан, 1992 сыллаахха, бу күн, демократия бириинсиптэригэр олоҕурбут өрөспүүбүлүкэ саҥа Төрүт Сокуона (Конституцията) ылыллыбыт.
Устуоруйаттан.
Саха бэйэтин бэйэтэ дьаһаныытын туһунан Саха сирэ Нуучча судаарыстыбатын састаабыгар киириэҕиттэн саха өркөн өйдөөхтөрө, хорсун санаалаахтара толкуйдаабыттара. Бу санаа XX үйэ саҥатыгар ордук күүскэ иһиллэр буолбута. Арассыыйа импиэрийэтин уларыта туппут дьалхааннаах хамсааһыннар Саха сирин эмиэ аймаабыттара. Саха үөрэхтээхтэрэ онтон туора турбатахтара.
Араас бэлиитикэ сүүрэннэрэ охсуһууларын түмүгэр 1922 сыллаахха Саха сирэ Иркутскай уобалас оройуонун эрэ курдук туруктанан хаалбыта. Маны, уонна кыһыл террору сөбүлээбэккэ элбэх саха дьоно (баһылыктара Георгий Ефимов) ВЯОНУ диэн ааттаах быстах кэмҥэ үлэлиир соруктаах хос (альтернативнай) бырабыыталыстыба тэриммиттэрэ. Оттон Саха сирин кыһыллар ааттарыттан салайан олорбут Аммосов, Бараахап уонна Ойуунускай Саха сиригэр өрөспүүбүлүкэ ыстаатыһын биэриини туруорсалларын тохтоппотохторо. Онон, бу чулуу дьоммут туруорсууларын уонна ВЯОНУ тэриллиититтэн дьаахханыы түмүгэр, 1922 сыл муус устар 22 күнүгэр Дьокуускайга баартыйа бюротун бөрөсүүдьүмүн мунньаҕар Саха уобалаһа мантан инньэ Аптанымыйалаах Социалистыы Сэбиэскэй Өрөспүүбүлүкэ буоларын туһунан Манифест ылынныллыбыта, онтон аҕыйах хонон баран муус устар 27 күнүгэр Бүтүн Сойуустааҕы Киин Ситэриилээх Кэмитиэт (ВЦИК) Саха АССР олохтонуутун туһунан дэкириэт таһаарбыта .<|endoftext|>
ВЯОНУ
Саха уобалаһын норуотун быстах кэмҥэ салайыы (СУНБКС) (), кылгатан ВЯОНУ — 1922 сыллаахха Саха сирин ыстаатыһын үрдэтээри уонна кыһыл террору утаран тэриллибит Саха сирин хос (альтернативнай) бырабыыталыстыбата. Сүрүн тэрийээччи, ВЯОНУ бэрэстээтэлэ — Ефимов Георгий Семенович.<|endoftext|>
Дэкириэт
Дэкириэт ( дьаһал, decernere — "дьаһайарга" диэнтэн) — быраап аага, былаас уорганын эбэтэр дуоһунастаах киһи дьаһала.
Көннөрү кэпсэтиигэ үксүн "дэкириэккэ барбыт", ол аата хат буолан, төрөөн уоппуска ылбыт диэн суолтаҕа тутталлар (эргэрбит «дэкириэт уоппуската» диэнтэн тахсыбыт). Тыл бу суолтата тиэрмиҥҥэ сыһыана суох..
Былыргы Рим.
Былыргы Римҥэ дэкириэт диэн былаас коллегиялаах уорганын (сенаат) аага уонна суут дьыалатын преторын дьаһала ааттанара. Кэлин, импиэрийэ буолбутун кэннэ, импэрээтэр аактара ааттанар буолбуттара.
Сэбиэскэй кэм.
Өктөөп өрөбөлүүссүйэтин кэнниттэн Арассыыйаҕа, атын сэбиэскэй өрөспүүбүлүкэлэргэ уонна ССРС-ка дэкириэт диэн Сэбиэттэр сийиэстэрин, ВЦИК, РСФСР совнаркомун аактара ааттаналлар этэ. Биллэр дэкириэттэр: сир туһунан дэкириэт, эйэ туһунан дэкириэт, сухой сокуон туһунан дэкириэт, суут туһунан дэкириэттэр, 8 чаастаах үлэ күнүн туһунан дэкириэт, хат буолбут уонна оҕо төрөппүт дьахтарга босуобуйа туһунан дэкириэт, сыаркабы судаарыстыбаттан уонна оскуоланы сыаркаптан араарыы туһунан дэкириэт, сосулуобуйаны уонна гражданнар чыыннарын суох оҥоруу туһунан дэкириэт, саҥа таба суруйууну киллэрии туһунан дэкириэт, Сааны-саадаҕы туттарыы туһунан дэкириэт, архыыптар тустарынан 1918 сыл бэс ыйын 1 күнүнээҕи дэкириэт.
1922 сылаахха муус устар 22 күнүгэр Саха АССР тэриллэрин туһунан дэкириэти Аммосов, Бараахап, Ойуунускай туруорсууларынан Бүтүн Сойуустааҕы Киин Ситэриилээх Кэмитиэт (ВЦИК) таһаарбыта.
ССРС 1924 сыллааҕы Конституцията дэкириэти таһаарар быраабы ЦИК СССР, ЦИК ССРС Президиумугар уонна ССРС СНК-тыгар биэрэрэ.
1936 сыллааҕы Сталин конституцията дэкириэт диэн аактары таһаарар туһунан балаһыанньата суоҕа.
Илин Европа дойдулара.
Илин Европа сорох дойдуларыгар норуот демократията дэнэр кэмҥэ дэкириэт диэн судаарыстыба үрдүкү уорганнара ылынар докумуоннара ааттаналлар этэ.
Холобура, Польша Народнай Өрөспүүбүлүкэтигэр дэкириэт диэн Судаарыстыба сэбиэтин аактара ааттаналлара.
Дэкириэттэри Белоруссия бэрэсидьиэнэ таһаарар.
Аныгы туруга.
Элбэх дойдуга дэкириэт диэн судаарыстыба баһылыга эбэтэр бырабыыталыстыба Ил түмэн бигэргэтиитэ суох таһаарар сокуоҥҥа тэҥнээх быраабын аага. Холобура судаарыстыба баһылыгын аагын быһыытынан дэкириэти хас да Африка судаарыстыбата ылынан турар (Франция быраабын тиһигин ылыммыт судаарыстыбалар).
Оннук дэкириэт сороҕор сокуону солбуйуон сөп. Үгүс конституцияҕа дэкириэти сорох түгэҥҥэ (холобур ыксаллаах быһыыга-майгыга) ылынар туһунан балаһыанньа киирэ сылдьар.<|endoftext|>
Давыдов Дмитрий Леонидович
Давыдов Дмитрий Леонидович —- (1983, олунньу 22, Амма, Амма улууһа) киинэ режиссера, Амма улууһун Чапчылҕан оскуолатын дириэктэрэ. «Тыалга кытыастар кутаа» () диэн киинэтэ ImagineNative диэн Канаадаҕа Торонто куоракка ыытыллар бөдөҥ киинэ бэстибээлигэр 2016 сыллаахха бастыҥ дыраама () аатын сүкпүтэ. Ону таһынан Бусааҥҥа (Соҕуруу Кэриэйэ) Аан дойдутааҕы киинэ бэстибээлигэр () уонна Брисбиэҥҥэ (Аустралиа) Азия уонна Чуумпу акыйаан киинэ бэстибээлигэр () кыттыыны ылбыта.
Аммаҕа төрөөбүт. Оскуоланы бүтэрэн баран Нүөрүҥгүрүгэ начаалынай кылаас учууталыгар үөрэммит. Онтон Аммаҕа төннөн оскуолаҕа харабылынан, онтон социальнай педагогунан, кэлин саабыһынан үлэлээбит. Билигин Чапчылҕан оскуолатын дириэктэрэ.
Кэргэннээх, икки оҕолоох.
Айар үлэтэ.
Оскуолаҕа үлэлии сылдьан орто саастаах оҕолорго кулууп тэрийбит, ол иһинэн кылгас Ералашка майгынныыр киинэлэри устар эбит. Кэлин көрдөөх уонна куттааллаах киинэлэри устан көрбүт. Онтун оскуолаҕа уонна олохтоох кулуупка көрдөрөр эбит. Мантын бэйэтэ иитэр үлэ иһинэн этэ диир. Кэлин идэтийбит, үрдүк таһымнаах киинэни устуон баҕарбыт. Ол сылдьан «Тыалга кытыастар кутаа» сюжетын толкуйдаабыт. Сценарийын икки нэдиэлэ устата бастаан нууччалыы суруйан бүтэрбит, онтон сахалыы тылбаастаабыт. Биир дойдулааҕа кинорежиссер Степан Бурнашев сүбэ-ама буолан, устар дьону, аппаратуураны булбут. Киинэтин, бэйэтэ кэпсииринэн, Амма улууһун бөһүөлэктэригэр Аммаҕа, Бөтүҥҥэ, Чапчылҕаҥҥа, Чакырга 2014 сыл кыһыныгар 15 хонук устата устубут. Артыыстарын барыларын кэриэтэ эрдэттэн билэр дьонун ылбыт, бу дьон ити бөһүөлэктэр олохтоохторо, идэтийбит артыыстар буолбатах.
Киинэҕэ уустук дьылҕалаах дьон олоххо тус-туһунан сыһыаннара көстөр.
Торонтоҕо буолбут бэстибээл иннинэ аҕай, эмиэ 2016 сыл алтынньытыгар, Соҕуруу Кэриэйэ Пусаан куоратыгар ыытыллар Азия киинэтин бэстибээлигэр Арассыыйа аатыттан кыттыбыта. 2017, муус устар 30, Омскай куоракка буолан ааспыт «Движение»-2017 киинэ бэстибээлигэр «Тыалга кытыастар кутаа» икки номинация кыайыылааҕа буолбут: «Бастыҥ режиссёр үлэтэ» — Дмитрий Давыдов уонна «Бастыҥ эр киһи толорооччута» — Алексей Устинов, ону таһынан киинэ ааптарыгар Омск Ил дарханын анал бирииһин ылбыт.<|endoftext|>
Тимофеев Афанасий Васильевич
Тимофеев Афанасий Васильевич — потребкооперация туйгуна, Хайахсыкка холкуос уонна сэбиэт бэрэстээтэлэ.
1916 сыллаахха Хайахсыт нэһилиэгэр Үлүйбүт диэн алааска төрөөбүтэ.
Хайахсыкка колхоз бэрэстээтэлинэн, сэбиэт бэрэстээтэлинэн уонтан тахса сыл үлэлээбитэ.
1965—1985 сс потребительскай кооперацияҕа үлэлээн бочуоттаах сынньалаҥҥа тахсыбыта. Поторебкооперация туйгуна.
Аҕа дойду улуу сэриитин III cтепэннээх уордьанынан, 5 Улуу кыайыы үбүлүөйдээх мэтээллэринэн.
В. И. Ленин төрөөбүтэ 100 сылынан «Үлэҕэ килбиэнин иһин» мэтээлинэн на5араадаламмыта.<|endoftext|>
Иһитиннэрэр-биллэрэр эйгэ көҥүлүн күнэ
Иһитиннэрэр-биллэрэр эйгэ көҥүлүн күнэ (ХНТ тылларынан ) — сыл ахсын 1994 сылтан саҕалаан ыам ыйын 3 күнүгэр бэлиэтэнэр. ХНТ Генеральнай Ассамблеята Провозглашен Генеральной Ассамблеей ООН в специальной резолюции от 1993 сыллаахха Ахсынньы 20 күнүгэр анал резолюцияннан олоххо киллэрбитэ (Резолюция № A/DEC/48/432).
Аан дойду күнүн быһыытынан бу күнү аныыры Экономиҕа уонна Түмэккэ Сэбиэт (ЭКОСОС) сүбэлээбитэ — 1993/54 нүөмэрдээх резолюциятыгар. Оттон ЭКОСОС бэйэтэ ЮНЕСКО Генеральнай конференцията 26-с сиэссийэтигэр1991 сыл сэтинньи 6 күнүгэр таһаарбыт резолюциятынан салайтарбыта. Ол кэмпириэнсийэҕэ ЮНЕСКО ыам ыйын 3 күнүн "Виндхуктааҕы Декларация" ылыныллыытыгар сөп түбэһиннэрбитэ, бу декларация ылыныллыбыт сэминээрэ 1991 с. Виндхукка буолбута, Африка тутулуга суох прессата сайдарыгар анаммыта.
Сылын ахсын бу күҥҥэ анаан ХНТ Генеральнай сэкиритээрэ туһаайыы сурук ыытар. Холобура, 2006 сыллааҕы туһаайыытыгар: "Иһитиннэрэр-биллэрэр эйгэ абааһы көрүүнү, кэхтиини күөттүө суохтаах, — "диэбитэ.
1997 сыллаахтан ыам ыйын 3 күнүгэр бэчээт көҥүлүгэр кылаатын иһин диэн ЮНЕСКО бириэмийэтэ туттарыллар.<|endoftext|>
Степанов Алексей Васильевич
Алексей Васильевич Степанов — Бастакы Күүлэккэ аан бастаан оскуола арыттарбыт киһи.
1 Күүлэт төрүт олохтооҕо. 1909 сыллаахха Эприсиэй уонна Баһылай Степановтарга бастакы оҕонон күн сирин көрбүтэ. Бииргэ төрөөбүттэр иккиэлэр. Быраата Петр Васильевич — үлэ, тыыл, педагогическай үлэ бэтэрээнэ, методист учуутал этэ.
Алексей Васильевич эдэр сааһа Сэбиэскэй былаас нэһилиэк олоҕор үөрэх, сайдыы суолугар күүскэ ылсыбыт кэмигэр ааспыта. Үөрэҕэ суох эрээри, олус дириҥ өйдөөх-санаалаах эдэр киһи, бар-дьон олоҕун тупсарарга олоҕун бүүс-бүтүннүү анаабыт киһи. Салайар үлэтин 25 сааһыттан, 1964 сылтан, нэһилиэк сэбиэтин бэрэссэдээтэлин солбуйааччыттан саҕалаабыт.
Нэһилиэккэ саамай активнай үлэһит ыччаты комсомол райкомунан комсомолга ылыы 1932 сыллаахтан саҕаламмыт. Бастакы комсомолларынан Андреев Павел Николаевич (Марбыкы), Иванов Егор Егорович, Семенов Иван Федорович, Спиридонов Прокопий Егорович, Софронов Гаврил Николаевич уонна Степанов Алексей Васильевич буолаллар. Ол эрээри, бастыҥ комсомолецтары араас эппиэттээх үлэлэргэ ыыталааннар, 1937 сыллаахха диэри комсомольскай тэрилтэ суох эбит.
Эдэр Сэбиэт бэрэссэдээтэлэ, активнай комсомолец Степанов Алексей Васильевич, 1935 сыл Көтөх күөлгэ Уһун тумуһаҕар ыччаты көҕүлээн, Уһун Байбал балаҕаныгар сыһыары ампаар дьиэни туттаран, нэһилиэккэ бастакы начаалынай оскуоланы астарбыт. Бу оскуолаҕа барыта тоҕус оҕо үөрэммит.
Алексей Васильевич 1937 сыллаахха сэбиэскэй тутуу курсугар кэлэн, Сэбиэккэ салгыы бэрэссэдээтэллээбит уонна Сууртаахха саҥа тутуллан эрэр оскуоланы ситэртэрэн Өктөөп бырааһынньыгын кэннэ үлэҕэ киллэрбит. Оскуола — ыччат мустар, үлэлиир, олохтоохтор бырааһынньыктыыр культурнай кииннэрэ буолбут. Бу сылларга Алексей Васильевич саҥа тэриллибит комсомольскай тэрилтэҕэ сэкирэтээринэн үлэлээбит. Нэһилиэк бары агитационнай иитэр-үөрэтэр үлэтигэр активнай кыттыыны ылаттаабыт.
1939 сыллаахха комсомольскай тэрилтэ 36 чилиэннэммит уонна бэйэтэ улахан тэрилтэ буолбут. Туох баар нэһилиэккэ ыытыллар үлэлэр олохтоох комсомоллар көҕүлээһиннэринэн, сатабыллаах салалталарынан ыытыллалара. Ити бириэмэҕэ кинилэр иннилэригэр чэпчэкитэ суох соруктар тураллара:
Бу түбүктээх үлэлэри Алексей Васильевич сэкэритээрдээх комсомольскай тэрилтэ уонна оччотооҕу ыччат сурдээх көхтөөхтүк толороллорун туһунан кырдьаҕас көлүөнэ ахтыыта уонна архивнай комсомольскай боротокуоллар кэрэһэлииллэр.<|endoftext|>
Петров Гаврил Спиридонович
Петров Гаврил Спиридонович (1912-2008) - Ньурба улууһун Чуукаар нэһилиэгин бастакы үөрэхтээхтэриттэн биирдэстэрэрэ. Кини бастакы коллективнай хаһаайыстыбаны тэрийииттэн саҕалаан, саҥа демократическай уопсастыбаҕа диэри олох үөһүгэр сылдьан тэрийсибит, нэһилиэк социальнай- экономическай сайдыытыгар улахан үтүөлээх ытык киһи.
Петров Г. С. кэргэнинээн Мария Николаевналыын тоҕус оҕону төрөтөн, 19 сиэннэнэн, 26 хос сиэннэнэн 59 сыл бииргэ дьоллоохтук олорбуттара. Оҕолоро бары уөрэхтээх улэһит буолан республика араас улуустарыгар олороллор.
Олоҕун олуктара.
1912 сыл олунньу 17 күнүгэр төрөөбүт. Үөрэҕэ суохтары үөрэтии, таҥара үөрэҕин, кулаактары утары, дьиэттэн хотону араарыы кинитэ суох барбат этилэр. 1913-35сс. II Малдьаҕар сэттэ кылаастаах оскуолатын үөрэнэн бутэрэн баран, Дьокуускайдааҕы пединститут бэлэмниир курсун бутэрбитэ. 1936 сылга убайдарын агитациялаан Сардаҥаҕа «Марскай» колхоһу тэрийбитэ. 1937 сылтан бэйэтин олоҕун оскуолаҕа анаабыт. Куочай начальнай оскуолатыгар, II Хаҥалас начальнай оскуолатыгар сэбиэдиссэйинэн, Өҥөлдьө, Чуукаар оскуолаларыгар учууталынан, 1942 с. муус устар 25 күнүттэн РОНО инспекторынан, Араҥастаах детдомугар иитээччинэн, учууталынан, Чуукаар оскуолатыгар учууталынан, 1943-1946 сс., 1948—1950 сылларга сэбиэдиссэйинэн улэлээбитэ. Чуукаарга 1950-1951 сс. саҥа оскуоланы туттаран бастакы директорынан үлэлээбитэ. 1952-1953 сс. Маай начальнай оскуолатыгар сэбиэдиссэйдээбитэ, 2-4 кылаастаах саҥа оскуоланы туттарбыта. 1954—1956 сс. Чуукаарга «Калинин» колхозка оҕуруот аһын үүннэрээччилэр биригээдэлэригэр биригэдьиирдээбитэ. 1956—1961 сс. Чуукаар оскуолатыгар учууталынан, 1961-63сс. Чуукаар государственнай интернатыгар сэбиэдиссэйинэн, 1963-65 сс. Чуукаар сельсоветыгар председателинэн быыбарданан үлэлээбитэ.
1965 с. интернат сэбиэдиссэйинэн, онтон иитээччиннэн үлэлээбитэ. 1969 с. пенсияҕа тахсан да баран таптыыр үлэтиттэн букатыннаахтык уурайбакка интернакка иитээччинэн, нянянан үлэлээбитэ.
1940 сылтан ССКП чилиэнэ Г. С. Петров олоххо активнай позициятын хаһан да ыһыктыбатаҕа. Партийнай тэрилтэ солбуллубат секретара буолара.
Наҕараадалара.
Өр сыллаах үлэтин бэлиэтээн Чуукаар оскуолатын, нэһилиэгин, II Хаҥалас оскуолатын Бочуот кинигэтигэр киллэриллибитэ.
Г. С. Петров 97 сааhыгар тиийэн олоҕун 2008 сылга өлбүтэ.<|endoftext|>
Новгородова Мария Михайловна
Новгородова Мария Михайловна — таастаах Дьааҥы ырыаһыта. Кини төрөөбүт Дьааҥытын түҥ былыргы уратылаах туспа тойуктарын: «Мурун ырыата», «Таҥалай ырыата» диэннэри этигэр-хааныгар иҥэрэн ыччакка үөрэтэн хаалларбыта.
Уус-уран самодеятельноска аан бастан 1945 сыллаахха Кыайыы Ыһыаҕар тойугу туойбута. Онтон 1951 с. оройуоннааҕы төрдүс олимпиадаҕа ырыа конкурсугар бастаабыта.
1971 сылтан Верхоянскай куораттааҕы Култуура дьиэтин актыыбынай кыттыылааҕа, ыччат наставнига. 1979 сыллаахха Тиксиигэ буолбут фольклор республикатааҕы иккис фестивалыгар бастаан, маҥнайгы степеннээх Дипломунан наҕараадалламыта.
1980 с. Дьокуускайга Улуу Кыайыы 40 сылыгар анаммыт тойук конкурсугар иккис степеннээх Диплому ылбыта.
1986 с. олунньу ыйга Дьокуускайга буолбут «Славься страна олоҥхо» диэн фестивальга кыттан Култуура Министерствотын, Саха сирин композитордарын союһун, Гостелерадио Бочуотунай Грамоталарынан наҕараадалламыта. 1984 с. Тихон Хренников илии баттааһыннаах ССРС композитордарын Союһун Дипломунан, 1986 с. Захар Степанов илии баттааһыннаах Бүтүн Россиятааҕы Хоровой общество Бочуотунай Грамотатынан бэлиэттэммитэ.
1986 с. бэс ыйыгар Дьокуускайга фольклор конкурсугар Атласова Вера Степановнаны кытта баран, кыттыбыта. Кини онно, аан бастаан, дьахтар эр киһини туойбут Дьааҥылыы ырыатын ыллаабыта. Республика Ростелерадиотын, Норуот айымньытын Республикатааҕы Дьиэтин улэһиттэрэ хаста да кэлэннэр, кини ырыаларын устубуттара.
Туһаныллыбыт сирдэр: Степан Юмшанов, Степан Дадаскинов «Дьааҥы ытык ырыаһыттара» хомуурунньук. — Дь., 1998.<|endoftext|>
Кошевой Олег Васильевич
Олег Васильевич Кошевой — фашистары утары охсуһар «Эдэр гвардия» тэрийээччитэ уонна кыттыылааҕа.
Оҕо сааһа.
Кини бэс ыйын 8 күнүгэр 1926 сыллаахха Черниговскай уобаласка, Прилуки куоракка, сулууспалаах үлэһит дьиэ кэргэнигэр төрөөбүтэ. 1940 сылтан Краснодон куоракка олорбута, онно оскуолаҕа үөрэммитэ. Олег оскуолаҕа үөрэнэр кэмигэр уус-уран самодеятельность кыттыылааҕа, оскуола хаһыатын редактора этэ. Кэпсээн уонна хоһоон суруйар этэ.
Улуу Аҕа дойду Сэриитэ.
Сэрии кини 8 кылааска үөрэнэр эрдэҕинэ буолбута. Олег фроҥҥа көмөлөһөн киирэн барбыта.
Аҕа дойду Улуу сэриитин сылларыгар, Олег Кошевой «Эдэр гвардияны» тэрийсибитэ. Бу тэрилтэ Краснодон куораттааҕы комиссара уонна штабын чилиэнэ этэ.
1943 сыллаахха тохсунньу ыйга фашистар «Эдэр гвардия» кыттыылаахтарын тутан ылбыттара. Олег Кошевойу Картушино станцияҕа туппуттара. Эдэр патриоты, кыыллыы сордоон баран, олунньу ый 9 күнүгэр, 1943 сыллаахха, Ровенька куораттан чугас, ытан өлөрбүттэрэ. Өлөрүгэр 16 саастаах этэ. Ровенька куоракка, фашистар сиэртибэлэрин Бырааттыы уҥуохтарыгар көмүллүбүтэ.
Наҕараадалара.
Олег Кошевойга Сэбиэскэй Сойуус Геройун аата, өлбүтүн кэннэ, Верховнай Сэбиэт Президиумун ыйааҕынан 1943 сыллаахха балаҕан ыйын 13 күнүгэр иҥэриллибитэ. Ленин орденынан наҕараадаламмыта.
Өйдөбүнньүк.
Олег Кошевой аата шахталарга, собхуостарга, оскуолаларга, пионер лааҕырдарга, муоратааҕы флот министиэристибэтин суудунатыгар иҥэриллибитэ.<|endoftext|>
Литературнай тыл
Литературнай тыл — диэн дьон саҥарар тылын тыл суруллубут быраабылалардаарынан таҥастаналлыбыт уонна культура көрүҥэ буолар аҥаарын ааттыллар.
Быһаарыыта.
Литературнай тыл — нуормалаах, кодификациялаах, функциональностаах, стилистическай араастаах чиэртэлэрдээх диалекттар үрдүнэн сытар систиэмэ буолар. Туттар дьон үрдүк социальнай престижтаах буолар. Суруллубут уонна саҥарыллар араастаах. Суруйааччылар тыллара сүнньүнэн литературнай тылыгар сөп түбэһэр буолар. Сорох-сорох бириэмэҕэ литературнай тыл уонна художественнай литература тыла тэҥ буолбатах буолааччы.
Литературнай тыл — ханнык эмит омук тылын суруллуутун бүттүүнэ буолар — официально-деловой, оскуола үөрэҕэ, олох-дьаһах тыла, наука, публицистика, художественнай литература, культура араас көстүүтэ уонна да атын буолар.
Литературнай тыл — уопсастыба билинэр уонна тутуһар кодификациялаах, ол гынан баран биир сиргэ турбат систиэмэтэ буолар.
үөрэх уонна наука уобалаһыгар — научнай стиль;
уопсастыба уонна политика уобалаһыгар — публицистика стилэ;
деловой сыһыаннаһыыга — официально-деловой стиль.
Литература уонна норуот тылын сыһыаннаһыыта.
Феодализм бириэмэтигэр сорох норуттар суруллар тылларыгар атын тыллары тутталлара: Иран уонна түүр норуттарыгар — арааб тылын; дьоппуон уонна кэриэй норуоттарыгар — классическай кытай тыла; германскай уонна арҕаа славян норуоттарыгар — латыын тыла; Прибалтикаҕа уонна Чехияҕа — ниэмэс тыла тутталлара.<|endoftext|>
Космодемьянская Зоя Анатольевна
Зоя Анатольевна Космодемьянскаяны Аҕа дойду сэриитигэр арҕаа фруонугар ниэмэстэр тыыллагар 1941 сыллаахха ыыппыттара.
Зоя Космодемьянская дьахталлартан бастакы сэрии кэмигэр Сэбиэскэй Сойуус Геройун аатынан өлбүтүн кэннэ наҕараадаламмыта.
Кини разведовательно-диверсионнай оскуолаҕа үөрэммит. Зоя группатын сүрүн сорудаҕа: ниэмэстэр баар 10 дэриэбинэлэрин — Анашкино, Грибцово, Петрищево, Усадково, Ильятино, Грачеве, Пушкино, Михайловское, Бугайлово, Коровино уоттуохтаахтар этилэр: Сталин бу бирикээһэ этэ 0428 №-ринэн тахсыбыта.
Зоя группатыгар Вера Волошева, Клава Милорадова уонна да атыттар киирэр этилэр. Бу группаҕа киэриэхтэрин иннинэ 95 % киһи тыыннаах хаалыа суоҕа, аҥаардара билиэҥҥэ түбэһэн өлүөхтэрин сөп диэн эрдэттэн билэр эбит. Онон сибэстээн группа дьоно бу сорудах кутталын өйдүүр эбиттэр. Дьэ чахчы бу группа аҥаара ниэмэстэри кытта ытыалаһа сылдьан өлөн хаалбыт уонна билиэҥҥэтүбэспит. Кинилэр аҕыйах умайар смесьтээхтэр уонна сэттэ эрэ бистэлиэттээхтэр эбит.
Зоя Космодемьянская бирикээс аҥаарын эрэ толорбут, ниэмэстэр 3 дьиэлэрин уонна техникаларын умаппыт. Иккис сырыытыгар тутуллан хаалбыта.
Кини хорсун быһыыта Петр Лидов «Таня» диэн ыстатыйатыгар «Правда» хаһыакка бэчээттэнэн тахсыбыта. Ол кэмҥэ кини туһунан сүрүн массаҕа ким да билбэт этэ.
Доппуруоска даҕаны Зоя бэйэтин дьиҥнээх аатын эппэтэх. Партизаннары кытта көрсүһэригэр даҕаны бэйэтин Танябын дэнэр эбит. Тоҕо диэтэххэ партизаннар истэригэр үспүйүөннэр баар буолуохтарын сөп уонна бэйэтин чугас дьоннорун туһугар куттанар эбит.
Зоя 201 №-дээх Москуба куорат Октябрьскай оройуонун оскуотын 10 кылааhын үөрэнээччитэ эбит. Оҕо эрдэҕинэ аҕата өлбүт, ол иһин ийэтин уонна быраатын кытта Баанньаны эрэ кытта олорбуттар.
Кини үрдүк уҥуохтаах, хара харахтаах уонна кылгас баттахтаах эбит. Кылааһын иһигэр комсомольскай тэрийээччи эбит. Сатаан аахпат уонна суруйбат дьону дьиэлэригэр кэлэн үөрэтэллэр эбит.
Онус кылааһы1941 сыллаахха бутэрэн эрдэҕинэ сэрии саҕаламмыт. Зоя бэйэтэ саллаат буолан истребительнай этэрээккэ киириэн баҕарар эбит .
Сэтинньи ый 17 кунугэр 1941 сыллаахха ийэтигэр бүтэһик суругу суруйбута: «Дорогая мама! Как ты сейчас живёшь, как себя чувствуешь, не больна ли? Мама, если есть возможность, напиши хоть несколько строчек. Вернусь с задания, так приеду погостить домой. Твоя Зоя».
Зоя Космодемьянская Аҕа дойду сэриитин биир сүрүн геройдарын ахсааныгар киирсэр. Кини обраһын хас да киинэҕэ, литературнай уонна момументальнай экспозицияҕа араас музейга көрүөххэ сөп. Зоя аатынан оскуолалар, лааҕырдар Российаҕа эрэ да буолбакка атын да дойдуларга ааттанан тураллар.<|endoftext|>
Сторожева Алина Юрьевна
Сторожева Алина Юрьевна — 2007 сыллаахха ыам ыйын 8 күнүгэр Уус-Алдан улууһун Мүрү 1-кы нүөмэрдээх орто оскуолатын ахсыс кылааһыгар үөрэнэ сылдьан ууга түһэн эрэр киһини өлүүттэн быыһаабыт, Арассыыйа бэрэсидьиэнин ыйааҕынан 2009 сыллаахха «Өлөн эрэллэри быыһаабытын иһин» мэтээлинэн наҕараадаламмыт.
Ол туһунан «Саха сирэ» хаһыат маннык суруйбута:
Алина дьиэтэ Бороҕон таһыгар турар Мындааба диэн сэлиэнньэҕэ баар. Суол ортотугар күөллээх буолан, олохтоохтор саас, күһүн ахсын муостанан туоруурга күһэллэллэр. Кыыс суолу тула көрбүтэ ким даҕаны суох, арай күөл биир өттүнэн дьахтар хааман иһэн охтон түһэр.
— Бастаан чалбахха суулунна быһыылаах диэн күлэ санаабытым. Онтон: «Быыһааҥ! Быыһааҥ!» — диэн хаһыытаабытыгар, тугу даҕаны толкуйдаабакка сүүрэн тиийбитим, — диэн Алина кэпсээнин саҕалыыр.
— Муус хайдыбыт буолан, дьахтар аттыгар наһаа чугаһаабакка эрэ, ханан киирэрбин толкуйдаан эргийэ сүүрэ сылдьыбытым. Саатар ураҕас уунуохпун аттыбар туох даҕаны суох. Ол быыһыгар суотабай төлөпүөммүнэн ыаллыы олорор дьоммор эрийэн, көмөҕө ыҥырбытым. Ууга түспүт дьахтарым номнуо төбөтө ууттан күөрэйэ-күөрэйэ сүтэрэ, хайдыбыт муустан тутуһа сатыы-сатыы көмөлөһө охсорбор көрдөспүтэ. Ол кэмҥэ аттыбытынан уол ааһан эрэр этэ, киниэхэ: «Кэл, көмөлөс», — дии сатаабытым, көрбөтөҕө буола-буола баран хаалбыта. Онтон мууска сыттым уонна илиибин дьахтарга ууннум. Хап-сабар илиитин утары биэрбитэ, ону тардан, аны хонноҕун анныттан тардан баран дьахтарбар: «Муустан аанньын!» — диэт, ууттан тардан ылбытым.
Алина мантан сиэттэрэн улаатан баран ыксаллаах быһыы-майгы үлэһитэ буолбут, ХИФУ Горнай институтугар «ыксаллаах быһыы-майгы харыстабылын инженерэ» диэн идэни баһылаабыт.<|endoftext|>
Ханыы уонна хоhуласпыт тыллар
Саха тылын уратытынан — тылы дьүөрэлээн этэр үөрүйэх буолар. Ханыыласпыт тыл саха тылын биир төрүт-уус этигэн ньымата, былыр былыргаттан уус-уран айымньы арахсыспат аргыһа буолар.
Ханыыласпыт тыл өйдөбүлэ.
Тыл баайын олүүскэтэ тутулунан икки аны арахсар эбит: судургу уонна уустук. Икки хас тыл холбуу суолталанан биир өйдөбүлү бэлиэтиир холбоһуга уустук тыл дэнэр. Уустук тыл лексиканы олус хаҥатар, байытар.
Уустук тыл 3 араастаах: ханыы (паараласпыт) тыл, холбуу тыл (составные слова) уонна сомо5о тыл (фразеологизмы)
Ханыы тыл сүнньүнэн хомуур суолталаах буолар эбит. Холобур, ийэ-а5а диэн ханы тыл «төрөппут» диэн ойдобуллээх. Ити ийэ, а5а диэн тыл биирдиитин суолтатынааҕар быдан киэҥ. Итинник хомуур, тумэр суолта бэйэмньи тыл холбоһуутугар ордук көстөр: киһи-сүөһү, от-мас, сир-дойду, үрүҥ-хара, бар-кэл, эн-мин о. д.а.
Итини сэргэ ханыы тыл төрүкү баар өйдөбүлү күүһүрдэн, дэгэттээн биэрэр: сыт-сымар, тыас-уус, киэҥ-куоҥ, аһаа-сиэ, күл-сал, ходьох-идьэх.
Оттон иккиэн тус суолтата суох, туспа туттуллубат өлүүскэлээх ханыы тыл букатын саҥа суолтаны үөскэтэр: аах-маах, уку-суку, ээл-дээл.
Биир саҥа чааһа буолар тыллар ханыылаһаллар. Пааралаһыы бэйэмньи саҥа чааһыгар барытыгар баар, онон ханы тыл олус киэҥник туттуллар: таҥас-сап, билии-көруу, кэрэ-нарын, тыллаах-өстөөх, бигэ-та5а, алта-сэттэ, биирдии-иккилии, эһиги-биһиги, бүгүн-сарсын, кылап-халап уо.д.а.
Тыл атын тылы кытта ис хоһоонунан уонна этиллиитинэн ханыылаһар. Онуоха тэҥҥэ холбонор ситимнээх. Тыллар баһыласпакка ситимнэһэр буолан, тэҥҥэ уларыйаллар: хаартан-самыыртан, этиэҕин-тыыныаҕын, тыла-өһө. Ону бэлиэтээн, ханыылаһар тыллары сурукка дефиһинэн холбонор.
Хоһуласпыт тыл өйдөбүлэ.
Саха тылын эриэккэс кэрэ этигэн ньымата тыл бутуннуутэ эбэтэр тыл хайа эмэ суьуо5э хоьулаьара буолар. Саха тылыгар тылы хоьулаан туттуу баарын аан маннай О.Н Бетлинг бэлиэтээбитэ. Оттон тыл оло5о хатыланыытын Е.И Убрятова чинчийбитэ хоьуласпыт тыл суолтатын уонна этиигэ хайдах туттулларын ырыппыта.
Хоьуласпыт тыл дэгэт суолтата олус киэн предмет бэлиэтэ улаханын-кыратын толорутун-быhа5аhын кордорор бэлиэни кууhурдэр-сымнатар хайааьын араас тэтимин биэрэр иэйии эгэлгэ дэгэтин арыйар кыахтаах. Тылы хоһулаан туттуу кэпсэтии тылыгар уонна уус-уран истиилгэ туттуллар лингвистическэй бэлиэ буолар.
Хоһуласпыт тылы араас формаҕа туттан тыл этигэн кэрэтин оҥорор. Уус-уран айымньыга тылы хоһулаан туттуу эпическэй айымньы тылын байытар, экспрессиятын күүһүрдэр. Тус-туспа аат тыл паараласта5ына ордук киэн суолтаны биэрэр. Бу саха тылын биир бэлиэ уратыта олус этигэн ньымата буолар. Икки толору суолаталаах эбэтэр биирэ толору суолталаах, биирэ туспа туттуллубат аат тыл пааралаһыан сөп. Ити курдук паараласпыт тыллар суолталара аҥардыыларын суолталарыттан үксүгэр киэҥ буолар. Ол паара аҥара туспа суолтата да суох буоллаҕына, уларыйбат. Пааралаһар тыллар дорҕоонноро силлиспэттэр, ол иһин сурукка дефиһинэн холбоноллор. Лексикологияҕа паараласпыт тыллары куруук биир тыл курдук көрүллүөхтээх, тус-туһунан компоненнарга араартаан көрөр табыллыбат.<|endoftext|>
Федоров Павел Алексеевич
Федоров Павел Алексеевич — биллиилээх Ньурба тырахтарыыһа, Бочуот знаага, Үлэ кыһыл знамята уонна Ленин уордьаннар кавалердара.
1916 сыл сэтинньитигэр Саха уобалаһын Бүлүү уокуругар, Марха улууһун III Бордоҥ нэһилиэгэр (билигин Күндээдэ) төрөөбүт. Саха. Член КПСС с 1939 г. Образование: начальное. Окончил 3-й класс с. Ньимискэннээх, в 1932—1933 гг. учился на курсах трактористов в п. Нюрба, в 1948 г. окончил годичные курсы по повышению квалификации директоров МТС при Иркутском сельскохозяйственном институте, г. Иркутск, в 1954 г. окончил девятимесячные курсы при двухгодичный партийной школе Якутского Обкома ВКП(б) приема 1935 г., ряд лет являлся членом Ленинского районного комитета партии, избирался депутатом Чаппандийского наслежного совета депутатов трудящихся VII, VIII, IX,X,XI,XII,XIII,XIV,XV,XVI созывов.
Наҕараадалара.
1938 — Знак Верховного Совета ЯАССР «15 лет ЯАССР» за перевыполнение плана и высокие показатели работы комсомольско-молодежной тракторной бригады МТС.
1940 — Малая серебряная медаль главного Комитета Всесоюзный сельскохозяйственный выставки за лучшие образцы работы в сельском хозяйстве.
1942 — Знак Наркомзем Союза СССР «Отличник социалистического сельского хозяйства» за образцовую работу тракторной бригады.
1946 — Медаль «За доблестный труд в Великой Отечественной войне 1941—1945 гг.».
1947 — Орден «Знак Почета» за особые заслуги в развитии сельского хозяйства.
1957 — Почетная Грамота Президиума Верховного Совета Якутской АССР.
1966 — Орден Трудового Красного Знамени за достижения в развитии животноводства и повышение заготовки мяса, молока и других сельскохозяйственных продукций.
1970 — Юбилейная медаль «За доблестный труд в ознаменование 100-летия со дня рождения Владимира Ильича Ленина».
1972 — Нагрудный знак «50 лет Якутской АССР».
1973 — Знак «Победитель социалистического соревнования 1973 года».
1975 — Орден Ленина за высокие достижения в социалистическом соревновании, за вклад в обработке земли, успехи в производстве продукций сельского хозяйства.
1975 — Юбилейная медаль «30 лет Победы в Великой Отечественной Войне 1941—1945 гг.».
1975 — Медаль «Ветеран труда».<|endoftext|>
Тарабукин Михаил Михайлович
Тарабукин Михаил Михайлович (төрөппүт аҕатынан Гаврильевич) — биллиилээх сылгыһыт, Тиит-Арыы нэһилиэгин Ытык олохтооҕо, Аҕа дойду улуу сэриитин кытыылааҕа. Аҕа дойду Улуу сэриитин II степеннээх орденынан, «Японияны кыайыы иһин», «1941-45 сс. Аҕа дойду сэриитин сылларыгар килбиэннээх үлэтин иһин» мэтээллэринэн наҕараадаламмыта. Пятилетка түмүгүнэн «ударник» сылгыһыт аат иҥэриллибитэ. 1996 сыллаахха тахсыбыт «Память» кинигэ бэһис чааһыгар «Поименная книга-мемориал воинам-якутянам — участникам Великой Отечественной войны 1941—1945 гг» ахтыы баар.
Тиит-Арыы (оччотооҕута II Байаҕантай) нэһилиэгиттэн 90 киһи бу үйэлэргэ умнуллубат кырыктаах сэриигэ кыттыбыттара. Кинилэртэн уоттаах сэрии кыргыс хонуутугар 52 буойун олохторун толук уурбуттара. Биһиги биир дойдулаахтарбыт, оччотоо5у нэһилиэк үс колхуоһун — «Бөлөхтөһүү», «Тыра5атталаах», «Пятилетка» туруу үлэһиттэрэ, учууталлар Советскай Союз араас омук буойуттарын кытта сарын-сарынтан өйөһөн, биир модун санаанан салайтаран фашистары утары Ийэ дойдубут тэбэр сүрэ5эр — Москва куорат анныгар, Октябрьскай революция киинэ буолбут Ленинград куорат оборонатыгар, сэрии хаамыытын уларытыыга сүрүн кылааты киллэрбит Сталинград аннынаа5ы кыргыһыыга, Курскай то5ойго, Аан дойдуну сөхтөрбүт Севастополь куорат оборонатыгар, Улуу Илмень күөл мууһугар, Гоби кумах куйаарыгар, Хинган хайаларыгар фронт инники кирбиитигэр сылдьыбыттара.
II Байаҕантан нэһилиэгэр Үөһээ үрэххэ Үс Көлүйэ диэн сиргэ булт уонна сылгы иитиитэ дьарыктаах Тарабукиннар диэн халыҥ аймах үөскээн-тэнийэн олорбута. Кинилэр бииргэ төрөөбүт үс ини — бии уолаттар диэн эһэбиттэн истэр этим. Олортон мин хос-хос эһэм аҕата Айаас аттаах Ачыас диэн киһи уолаттара: Гаврил Алексеевич уонна Михаил Алексеевич диэн эбиттэр.
Тарабукин Гаврил Алексеевич ыал буолан, биэс оҕону төрөппүт. Ол оҕолор ааттара — бастакы кыыс оҕо Ульяна, иккис оҕо Михаил, үһүс оҕо Афанасий, төрдүс оҕо кыыс Матрена, бэһис оҕо мин хос эһэм эмиэ Михаил диэн этилэр.
Үс ини — бии Тарабукиттар — Ийэ дойду көмүскэлигэр.
Мин хос эһэм бииргэ төрөөбүт убайа — Михаил Гаврильевич Тарабукин 1919 сыллаахха тохсунньу 23 күнүгэр төрөөбүтэ. Кини баара-суоҕа үс кылаас үөрэхтээҕэ. «Пятилетка» холкуос туруу үлэһитэ этэ. 1942 сыллаахха бэс ыйын 24 күнүгэр сэриигэ ыҥырыллан барбыта. Челябинскай куоракка 6 ый байыаннай үөрэххэ үөрэммитэ. Ол кэнниттэн Ленинград куорат блокадатыгар сэриилэспитэ. Уоттаах сэриигэ үс ый сэриилэһэн, уҥа атаҕар бааһыран, Новосибирскайга госпитальга алта ый эмтэнэн, 1943 сыл балаҕан ыйыгар аҥар атахтаах төрөөбүт дойдугар эргиллэн кэлбитэ. Ол кэми кини маннык ахтан кэпсиир эбит: «Сэриилэһэр кэммитигэр наар чугуйар этибит. Сэрии бастакы сыллара буолан, кимэн киирдэхпитинэ олох да чугаһаппат этилэр, киһи бөҕө күн-түүн аайы өлөрө. Буулдьа, снаряд, буомба ардах курдук кутара».
Михаил Гаврильевич сэрииттэн эргиллэн кэлээт, үлэ үөһүгэр түспүтэ. Өр кэмҥэ сүөһү көрүүтүгэр үлэлээбитэ. Аҥар атаҕым суох диэбэт этэ. Сайын оттоон, кыһыҥҥы кэмҥэ бултаан-алтаан үлэлээбитэ. Ийэ дойдутун хорсуннук көмүскэспит буойун саллаат Албан аат I уонна III степеннээх орденнарынан, Улуу Кыайыы уонна Сэбилэниилээх күүстэр юбилейнай медалларынан наҕараадаламмыта. Кадровай булчутунан үлэлии сылдьан, хас да төгүл «ударник» аатын ылбыта. Кини ыал буолан, 6 оҕону төрөппүтэ.
Кини 1993 сыллаахха олунньу 23 күнүгэр ыарахан ыарыыттан өлбүтэ. 1995 сыллаахха «Память» кинигэ төрдүс чааһыгар «Книга-мемориал воинам-якутянам, умершим после демобилизации» диэҥҥэ бэчээттээбиттэрэ.
Онтон иккис убайа — Тарабукин Афанасий Гаврильевич 1922 сыллаахха төрөөбүтэ. Кини туһунан элбэх ахтыы да суох, кэпсээбэтэхтэр да эбит. Эдэр сылдьан сэриигэ ыҥырыллар, кэргэн, оҕо-уруу диэн суох эбит. Аҕа дойдуну көмүскүүр Улуу сэриигэ 1942 сыллаахха Чурапчы военкоматыттан ыҥырыллан баран, сэриигэ 1944 сыллаахха өлбүтүн туһунан биллэрии кэлбитэ. Белоруссияҕа Витебскэй уобалас, Витебскэй оройуон Карамиды дэриэбинэҕэ көмүллүбүт. 1993 сыллаахха «Память» кинигэ иккис чааһыгар «Книга-мемориал воинам-якутянам, погибщим и умерщим в госпиталях в годы Великой Отечественной войны 1941—1945 гг» 177 страницатыгар Афанасий Гаврильевич туһунан кыракый ахтыы баар.
Мин хос эһэм — Тарабукин Михаил Михайлович 1926 сыллаахха олунньу 15 күнүгэр Чаҥхаҥҥа төрөөбүтэ. Тоҕо Михайлович диир буоллахха, кинини ийэтэ төрөтөөт өлөн хаалбыт, саҥа төрөөбүт оҕону аҕата иитэр, көрөр-харайар кыаҕа суох буолан, бииргэ төрөөбүт быраатыгар Михаилга ииттэрэ биэрэр. Ол ыаллар бэйэлэрин ааттарынан суруттараннар Михаил Михайлович буолбут. Кини оҕо сааһа «Тоҕой» диэн сиргэ ааспыта. 1933—1937 сылларга Тандаҕа оскуолаҕа үөрэнэр, 4 кылааһы бүтэрэр. 14 сааһыттан «Пятилетка» холхуоска сылгыһыт көмөлөһөөччүтүнэн үлэлээбитэ.
1945 сыллаахха армия5а ыҥырыллан Иркутскай уобаласка «Половика», онтон «Мальта» диэн станцияларга 21-с артиллерийскай, 91-с рабочай батальоҥҥа, онтон 1946, 1948, 1950 сылларга байыаннай чааска сапернай ротаҕа стрелогунан, саперунан сылдьыбыта. 1946 сыллаахха Маньчжурияҕа Харбин куоракка харабылынан сулууспалаабыта. Сүнньүнэн кавалерийскай чааска ат көрөөччүнэн сылдьыбыта. Кини Япония сэриитин кыттыылаа5а. Харбиҥҥа сулууспалыы сылдьан, Японияны кытта сэрии кыайыынан түмүктэммитин истибитэ. 1950 сыллаахха төрөөбүт дойдугар ыам ыйыгар эргиллэн кэлбитэ, кэлээт да колхуоһугар үлэлээбитинэн барбыта. Сулууспалыы барыар диэри 5 сыл, онтон кэлэн баран 46 сыл устата сылгыһыттаан, холбоон 51 сыл ат өрөҕөтүттэн түспэккэ үтүө суобастаахтык үлэлээбитэ. Кини Аргунова Харитина Иннокентьевналыын ыал буолан, алта оҕоломмуттара. 2002 сыллаахха алтынньы 22 күнүгэр күн сириттэн өлөн туораабыта.
Түмүк.
Тиит-Арыы (оччотоо5ута II Байа5антай) нэһилиэгиттэн 90 киһи бу үйэлэргэ умнуллубат кырыктаах сэриигэ кыттыбыттара. Кинилэртэн уоттаах сэрии кыргыс хонуутугар 52 буойун олохторун толук уурбуттара. Онтон сороҕо эргиллэн төрөөбүт дойдуларыгар төһө кыалларынан үлэлээн-хамсаан, билиҥҥи олохпут тупсан, баайдык-тоттук олордохпут.<|endoftext|>
ТӨҤҮЛҮГЭ - ТУСТУУ ДЬИЭТЭ
ТӨҤҮЛҮГЭ — ТУСТУУ ДЬИЭТЭ
Саха сиригэр көҥүл тустуу төрүттэммитэ 60 сылыгар
Мэҥэ-Хаҥалас өрөспүүбүлүкэҕэ спорду өрө тутар улууһунан биллэр. Ол сиэринэн, көрдөрүүлэрэ да улахаттар, ботуччу ситиһиилэр да кэлэ тураллар. Бу ааспыт нэдиэлэ субуотатыгар ытык-мааны Хотун Төҥүлү бөһүөлэгэр, Сахабыт сиригэр көҥүл тустуу төрүттэммитэ 60 сылын кэрэ-бэлиэ көрсө, толору хааччыллыылаах, таас тустуу саалата үөрүүлээх быһыыга-майгыга аһылынна. Алгысчыт Анатолий Скрябин аал уоту оттон, сахалыы сиэри-туому толордо. Саҥа тустуу саалатын символическай күлүүһүн олохтоох эдэр тренердэр Иван Белолюбскай уонна Семен Десяткин туттулар. Улуус баһылыга Николай Прокопьевич Старостин, Саха Өрөспүүбүлүкэтин тустууга федерациятын вице-президенэ, оҕо спордугар уонна спорка солбугу бэлэмниир СӨ Управлениетын начальнига Василий Иванович Егоров, Майатааҕы оҕо тустууга оскуолатын дириэктэрэ Василий Петрович Уваров, Төҥүлү нэһилиэгин баһылыга Анатолий Петрович Плотников тустуу саалатыгар киирэр лиэнтэни дохсун ытыс тыаһын ортотугар быстылар.
Ханна салалта өйдүүр уонна өйүүр сиригэр хамсааһын баар буолааччы. Мэҥэлэр, ити чааһыгар, салайааччыларыгар табыллыбыт улуус. Хаһаайыстыба атын салааларын ахтыбакка туран, аҥардас спорт эйгэтигэр өрөспүүбүлүкэҕэ инники күөҥҥэ сылдьаллара да үгүһү этэр. Аан дойдутааҕы уонна Россия дуобакка федерацияларын сатабыллаахтык салайбыт спорт куттаах баһылык Владимир Ильич Птицын ыыппыт үлэтэ-хамнаһа Николай Прокопьевич Старостинынан күн бүгүн дьоһуннаахтык салҕанар. Улууска газ оттук кэлиитин мэҥэлэр көдьүүстээхтик туһанан эрэллэр. Төҥүлүгэ таас чоҕунан оттуллан бүтүн кварталы сылытан олорбут, «Стройиндустрия» ХЭТ (ген.дир. Егор Петр Неустроев), өссө, 1986 сыллаахха тутан үлэҕэ киллэрбит таас котельнайа, газ оттукка киирбиттэринэн, тута тохтотуллан, былырыыҥҥыттан түргэн тэтимнээхтик тустуу саалатын реконструкциялаан тутаннар, олоххо киллэрдилэр. Улуус баһылыгын дьаһалынан. Николай Старостин баһылык быһыытынан үлэни киэҥ хонноохтоохтук ыытар, чопчу этиилэри киллэртиир өйдөөх-санаалаах дьоҥҥо тирэҕирэр уратылаах.
Олортон биирдэстэринэн, улуу тренер Дмитрий Петрович Коркин иитиллээччитэ, Саха сиригэр үгүс көлүөнэ Сэбиэскэй Союз, Россия, Европа, аан дойду чөмпүйүөннэрин, призердарын, үгүс спорт маастардарын бэлэмнээн таһаартаабыт Саха Өрөспүүбүлүкэтин уонна Россия үтүөлээх тренерэ Василий Петрович Уваров этэринэн, кырдьык да, Төҥүлүлэр бэртээхэй тустуу Дьиэлэннилэр! Спортсаала улуус уонна нэһилиэк үбүнэн-аһынан тутулунна.
Улуус баһылыга Николай Прокопьевич Старостин эҕэрдэ тылыгар бэлиэтээн эппитин курдук, спорт историятыгар саҥа кэрдиис кэм саҕаланна. 2016 сылы улууска спорт сылынан биллэрэннэр, кэккэ хамсатыылаах дьаһаллар ыытыллаллар, киһи үөрэр-астынар ситиһиилэрэ бааллар. Тирии бэрчээкки маастара Василий Егоров аан дойду рингэтигэр үрүҥ көмүс мэтээли, бөҕөс Ньургун Скрябин Иван Ярыгин Норуоттар икки ардыларынааҕы Гран-при турнирыгар кыһыл көмүс мэтээли аҕалтааннар норуоту бүтүннүтүн үөрдүбүттэрэ, барыбыт киэн туттуубутунан буолбуттара! Быраттыы Алексей уонна Петр Копыловтар аан дойдуга бастаатылар, Уйгулаан Иванов субу аҕай Россияҕа бастаата. өссө биир Төҥүлү тустуук ыччата Дьулус Сивцев Улан-Удэҕэ буолан ааспыт Борис Будаев бирииһигэр Норуоттар икки ардыларынааҕы турнирга 66 кг тустан бастаабыта эмиэ үөрүүлээх сонун. Улуус уон биэс бастыҥ спортсмен ыччата Одимпийскай эрэл училищеҕа, спорка дьоҕурдаах элбэх оҕо Чурапчытааҕы физкультура-спорт институтугар буһууну-хатыыны ааһаллар. Маныаха, айымньылаах үлэлээх тренердэр Аркадий Николаевич Тастыгин, Яков Яковлевич Филиппов үтүөлэрэ-өҥөлөрө улахан. Аан дойду чөмпүйүөнүн Герман Контоевы иитэн-эрчийэн таһаарбыт үөтүөлээх тренер Василий Петрович Уваров биэс сыллааҕыта Майаҕа иккистээн эргиллэн кэлэригэр аан дойду чөмпүйүөннэрин таһаарыахпыт диэн эрэннэрбитэ туолбута мээнэҕэ буолбатах. Киэҥ хабааннаах дьаһаллар ыытыллаллар. Аллара-Бэстээххэ эмиэ саҥа спортсаала тутуута бүтэн эрэр. Таракка Роман Цыпандин аатынан спортсаала бу субуотаҕа аһыллаары турар. Хараҕа эргэ тустуу саалата көтүллэн, саҥа спортсаала тутуута саҕаланыаҕа, о.д.а. тутуу үлэлэрэ элбэхтэр. Депутаттары кытта биир ситимнээхтэр.
Оҕону-ыччаты иитиигэ, эт-хаан өттүнэн буһарыыга-хатарыыга, өй-санаа өттүнэн иитиигэ күүскэ ылсыбыт, дьиҥ патриоттуу санаалаах салайааччылар соруктара хорсуттар, хамсатыылаахтар.
Төҥүлү буоруттан Анатолий Габышев, Алексей Атласов, бырааттыы Василий, Егор Борисовтар, Алексей Баишев, Алексей Стручков, Петр Романов, Сергей Степанов, Василий Эверстов курдук көбүөр күүстээх маастардара тахсыбыттарыттан, сорохторо үлэ үөһүгэр сылдьаллар, төрөөбүт нэһилиэктэрин тутаах дьоно.
Олортон биирдэстэрэ, көҥүл тустууга Россия, хапсаҕайга Саха Өрөспүүбүлүкэтин спордун маастара Никифор Попов кэриэһигэр, оҕолор ортолоругар Өрөспүүбүлүкэ көҥүл тустууга турнира ньиргиэрдээхтик тэриллэн ыытылынна. Өрүс илин эҥэринээҕи улуустартан, ол иһигэр Томпоттон, Хаҥаластан уонна Дьокуускай куораттан 250-ча тустуук оҕолор кэлбиттэр. Бэйэтин кэмигэр тахсыылаахтык туста сылдьыбыт эдэр маастар Никифор Попов Төҥүлүгэ буолуталаабыт түһүлгэлэри барыларын кыайталаан нэһилиэгин аатын соргулаахтык ааттаппыта, Чурапчы уонна Мэҥэ-Хаҥалас улуустарын хапсаҕайдарын түһүлгэлэригэр абсолютнай чөмпүйүөннэринэн буолуталаабыта. Кини төрөппүт аҕата, Күүстээх Дэһээккин аатынан спортсаала дириэктэрэ Ким Никифорович Попов кыттыыны ыла кэлбит тустуук оҕолорго, кинилэр тренердэригэр улахан махталын, эҕэрдэтин тиэртэ.
Икки күн устата тустуук оҕолор иэмэх талахтыы эристилэр. Албас диэн «Утарсааччыгын албыннааһын» диэн иҥиннэрбэккэ хоруйдуур сытыы-хотуу уолаттар бааллар. Араас бэлэмнээхтэр кэлбиттэр. Киирээт, көрүөх бэтэрээ өттүгэр ыраастык түһэрсээччилэр сэргэхситиини үөскэттилэр. Бэйэтэ эмиэ тустуук уоллатардаах, турнир сүрүн судьуйатынан үлэлээбит, Россия уонна Сойуус чөмпүйүөннэрдээх Чурапчы Чакырыттан төрүттээх-уустаах, олохтоох тренер, ССРС спордун маастара Николай Прокопьевич Сивцев сыаналыырынан, турнир састааба күүстээх. «Азия оҕолоро» оонньуулар кыттыылаахтара бааллар. Оҕолор тусталлара, хамсаналлара, харса суохтара, тустар, кыайарга-хоторго баҕалара сүрдээх.
Саҥа үлэҕэ киллэриллибит саала хаһаайына, оҕолорго, ыччаттарга Россия түһүлгэтин кыайыылааҕа уонна призера, Төҥүлү Тумулун ыччата, эдэр тренер Иван Елисеевич Белолюбскай аан маҥнай Николай Прокопьевич Сивцевкэ тустуутун саҕалаабыт, онтон сэттис кылааска Чурапчыга үөрэнэ тиийэн Данил Романович Неустроевка дьарыктаммыт. Салгыы институкка киирбит. Саҥа киллэриллибит тустуу Дьиэтигэр үлэ миэстэтэ баар буолбутунан, Чурапчы институтугар кэтэхтэн үөрэнэргэ көһөртөрбүт. Үөрүүтэ, долгуйара өйдөнөр. Биэс уон оҕону эрчийэллэриттэн 41-рин турнирга туһуннарабыт диир, үчүгэйдик тусталларыгар эрэнэр уолаттардаахтар. Ол уолаттара, эппитин курдук, биир бастакы, икки иккис, икки үһүс миэстэлэннилэр.
Дьэ, ити курдук, 12-16 саастаахтарга 24 кг Эрчим Жирков (Дьокуускай), 26 кг Айаал Соловьев (Төҥүлү), 28 кг Дьулус Петров (Хаҥалас), 30 кг Вова Филиппов (Хаҥалас). 32 кг Егор Федотов (5 № спортоск), 35 кг Петя Гуляев (Хара), 42 кг Витя Яковлев (ОЭУ), 46 кг Петя Ероглазов (Чурапчы), 50 кг Зафар Оцинаев (Чурапчы), 54 кг Коля Сыромятников (ОЭУ), 58 кг Ньургустаан Иванов (Чурапчы), 76 кг Саша Винокуров (ОЭУ-Ал. Бэстээх) бастакы миэстэлэри ылаттаатылар. «Бастыҥ бөҕөс» ааты Олимпийскай эрэл училищеттан Витя Яковлев, «Бастыҥ хапсыһыы» иһин Олимпийскай училищеттан Дьулус Петров уонна Хаҥаластан Максим Петров сүрүн бириистэри ыллылар.
Кыайыылары ситиспит уонна миэстэлэспит тустууктар көлөһүннэрин тоҕон ылаттаабыт мэтээллэрин уонна дипломнарын дьиэҕитигэр илдьэн ийэлэрин-аҕаларын, эһээлэрин-эбээлэрин үөрдүөхтэрэ турдаҕа!
Баһылай Посельскай<|endoftext|>
Симпсоннар
«Си́мпсоннар» () — саамай уһун американскай мультсериал, 28 сезоннах уонна 30 сезоҥҥа диэри уhатыллыбыт.
Бастакы «Good night» диэн ааттаах мини-сиэрийэтэ «Трейси Ульман шоута» биэриигэ 1987 сыллаахха муус устар 19 күнүгэр көрдөрүллүбүт. Мультсериал толору сиэрийэлэрин 1989 сыллаахха ахсынньы 17 күнүттэн FOX каналга көрдөрбүттэр. Студия «Gracie Films» таhаарар кинокомпанияга «20th Century Fox». Билигин мультсериалы 100-тэн тахса дойдуга билэллэр.
Элбэх сатиралаах, элбэх клишены уонна стереотибы күлүү гынар мультсериал, «орто американец» олоҕун-майгытын үгэргээн кэпсиир.
«Таймс» сурунаал 1998 сылга «Симпсоннары» XX үйэ бастыҥ телевизионнай сериалынан ааттабыт. 27 от ыйын 2007 сылга полнометражнай версиятын премьерата «Симпсоннар киинэҕэ» диэн аатынан тахсыбыт.<|endoftext|>
Үйэлэри уҥуордаабыт мэҥэ бэлиэбит
Хас да сыллааҕыттан бэттэх «Туоһунан ураһа оҥоһуллухтаах үһү, республика улуустарынан иистэҥньэҥнэрэ бары кыттыһан тигиэхтээхтэр» диэн кэпсэтиини истэр буолбуппут. Иискэ ууска сыһыана суох, борустуой дьон өйдүүрбутунэн, улуустар улахан Моҕол Ураһаны лоскуй-лоскуйунан уллэстэн тигэн баран, холбуу тутан оҥорон таһаарыахтаахтар.
Туос ураһаны — саха культуратын биир чыпчаал айымньытын билиҥҥи кэмҥэ туруоран, кэлэр көлүөнэлэргэ хаалларыыны саха народнай суруйааччыта Дмитрий Кононович Сивцев — Суорун Омоллоон өр сылларга ыра санаа ымыыта оҥосто сылдьыбыта биллэр. Дьэ онтон ытык киһибит тимир ууһун, норуот маастырын, саха дьоно — сэргэтэ улаханнык ытыктаан, ылынан, сэргээн истэр бөһүлүөгүн, СРП. А. Ойуунускай аатынан Государственнай бириэмийэ лауреатын Борис Федорович Неустроевы — Мандар Ууһу кытта көрсүһэн ирэ — хоро сэһэргэһиитэ бу кэскиллээх дьыалаҕа хамсааһын саҕаланыытыгар төрүөт буолбута.
Борис Феедорович Суорун Омоллооннуун, кыраайы үөрэтээччи Егор Дмитриевич Андросовтыын Моҕол Ураһаны тутуу туһунан кэпсэтиилэр кэннилэриттэн Таатта Чөркөөҕөр турбут туос ураһа туһунан маннык бэлиэтээн суруйар: "Үһүөн, төбөбүтүн холбуурдуу төҥкөһөн, чочумча саҥата суох сөҥүөрэн олрбуппут, үһүөн тус — туһунан тугу эрэ санаатахпыт. Оттон үлэбит күөстүү оргуйбута: Егор Дмитриевич маастардаан, Егор Кузьмич Щукин — Бурҕаат Уус (сааһын тухары тимир, мас ууһа) уонна Михаил Леонтьиевич Алексеев — Туһалыыр Мэхээлэ (сааһын тухары мас ууһа) туппуттара 1978 сыллаахха тутуллан бүппүтэ. Алта испэ туоһун мин манна дьиэбэр оҥорбутум, тигэр кыаҕа суох буолан, силиминэн туттаран аттарбытым. Оччотооһу куйаха силим сииги тулуйбат буолан, кэлин ойуулара хоннон түспүттэрэ. Билигин икки эрэ испэ туос элэмтэлэрэ ордон тураахтыыллар. Өбүгэлэрбит ситииннэн тигиилэрэ эбитэ буоллар, билигин да сабыс саҥатынан дьэрэлийэн турар буолуох этэ.
Дьэ ити кэнниттэн Мандар Уус Суорун Омоллооннуун үһүс сэһэргэһиитин кэмигэр «ити туос Моҕол Ураһа курдук улуу айымньы сиик — симэһин буолан симэлийэ суохтаах этэ, кинилэр үйэлэрэ хаһан да ааһыа суохтаах… Итинник кэрэ тутуу чугаһынан хайа да омукка суоҕун билэбин, онон хайаан да сөргүтүөххэ баара. Эн, Барыыс, хайыаҥ этэй, ылсан күрүөҥ буолаарай?» диэн эппитэ Борис Федоровичка ытык киһибит кэриэһин курдук иһиллибитэ. Мандар Уус республикатын улуустарынан уһаты — туора айаннаан, туос ураһалар турбут сирдэрин көрөн — истэн, чинчийэн, мындырдаан үөрэтиитэ саҕаламмыта. Ол түмүгэр 2015 сыллаахха «Бичик» кинигэ национальнай кыһатыгар «Моҕол Ураһа» диэн кинигэ бэчээттэнэн тахсыбыттара.
Бу таһаарылар билиэн — көрүөн баҕалаах киэҥ ааҕааччыга уонна саамай суолталааҕа, республикаҕа Моҕол Ураһаны тутууга кыттар иистэнньэҥнэрбитигэр үөрэх пособиетын курдук ананаллар.
Ханнык баҕар улаха дьыаланы, буолаары буолан Моҕол Ураһаны оҥорон тһаарыы иилиир — саҕалыыр киһилээх буоллаҕына сатанара чуолкай. Биһиги бу күннэргэ республикатын киинигэр Дьокуускай куоракка туруохтаах туос ураһаны тигиини салайан эрэр норуот маастарын Варвара Тихоновна Васильеваны көрүстүбүт.
Уус — Алдан Бээрийэтигэр олорор, 77 саастаах Варвара Тихоновна көрө түстэххэ аҕыйах санаалаах, аргыый аҕай сылдьар курдук көстөр эрээри, кэпсэтэн — ипстэн билистэххэ, туох баар өйө — санаата, толкуйа бу уустук, уһун — киэҥ, унньуктаах, мындыр үлэни хайдах тэрийэн, аттаран, атаҕар туруорбут киһи диэн дириҥ санааҕа түмүллэр. Кини Мандар Ууһу кытта билсибитэ уонча сыл буолбут, бу бырайыагы иилээн — саҕалаан үлэлэтэргэ киниттэн алгыс ылбыта эмиэ мээнэҕэ буолбатах.
Варвара Тихоновна идэтинэн учуутал. Герцен аатынан Ленинградтааҕы педагогическай институуту бүтэрэн баран, дойдутугар Бээрийэ орто оскуолатыгар 40 — ча сыл нуучча тылын уонна литературатын учууталынан бэриниилээхтик үлэлээбит. Дьону эмтииргэ айылҕыттан бэриллибит дьоҕурдаах буолан олохтоох балыыһаҕа үс сыл сиэстэрэлээбит. СР үөрэҕириитин туйгуна, «За вклад в развитие прикладного искусства» бэлиэ хаһаайката.
Варвара Тихиновна сэрии тулаайаҕа буолан олох ыараххаттарын этинэн — хаанынан билбитин долгуйа ахтар. Аҕата Тихон Павлович Васильев сэриигэ ыҥырыллан айаннаан иһэн аара Читаҕа ыалдьан олохтон барбыт. Ийэтэ Өймөкөөнтөн төрүттээх Анна Кононовна Атласова үс оҕолоох огдообо хаалан эрэйи, кыһалҕаны эҥэриттэн тэлбит. Варавара Тихоновна иккис кылааска үөрэниэҕиттэн холкуос үлэтигэр кыттан барбыт. «Бэһис кылаастан саҕалаан оҕус сиэтэр, от охсор, мунньар буолбутум. Аҕата суох буолан, эрдэттэн үлэ бөҕөҕө эриллэн улааппытым» диэн кэпсиир. Хата, тулаайах оҕолору түмэн, Ленинградка педагогическай институтка үөрэттэрэ ыыппыттарыгар махтанар.
Варвара Тихоновна уоллаах кыыһа Дьокуускай куоракка олороллор, улэлииллэр. Ким «Сахафильм» звукорежиссера Анна Иван Шамаев салайааччылаах республикатааҕы лицейгэ «Дьоҕур» түмсүү салаайааччыта. Түөрт сиэн эбээтэ.
Варвара Тихоновна тиийиммэт — түгэммэт услуобуйаҕа улаатан эдэр эрдэҕиттэн иискэ сыстаҕас буолан улааппыт. 1995 сылтан саҕалаан оскуола оҕолорун иис — уус кистэлэҥнэригэр уһуйуута үлэлэһэн барбыт. Элбэхтик дьарыктанан, тигэн элбэх быыстапкаларга кыттар дьон буолбуттар. 2000 сыллаахха Бээрийэҕэ «Арчы» иистэнньэҥнэр түмсүүлэрин тэрийбит. Бу түмсүү тэриллиэҕиттэн, Бээрийэ далбар хотуттара бары баайар, тигэр буолбуттар.
— Баҕарар буоллаҕына, киһи барахсан сатаабата диэн суох. Матрена Петровна, Евдокия Васильевна көх — нэм буолан 1995 — 96 сс. ат киэргэлин оҥорбуппут. 2000 сылтан саҕалаан туоһунан үлэни саҕалаабыппыт. Бастаан кыраттан, ыаҕайаны тигииттэн саҕалаан баран, улахан үлэлэри ылсыбыппыт. Сүктэр кыыс маллаах иһитин оҥорбуппутун Иннокентий Тарбаахап, Августина Филиппова быыстапкаларга илдьэ сылдьыбыттара. Оруос Баай кыыһыгар тиктэрбит маллаах иһитин үтүгүннэрэн хаһы да оҥорбуппут. Онтон бииргэ «Симэх» галереяҕа турар, биир маллаах иһит Евдокия Васильевна Васильеваҕа дьиэтигэр баар, — диэн кэпсиир Варвара Тихоновна.
«Арчы» түмсүүгэ дьарыктаммыттар үлэлэрин үтүө түмүгэ көстөн, элбэх республикатааҕы, Россиятааҕы таһымнаах быыстапкаларга ситиһиилээхтик кыттар буолбуттар. Түмсүү чилиэннэриттэн түөрт норуот маастара, сэттэ уус — уран оҥоһуктар маастара үүммүтэ элбэҕи этэр. Екатерина Васильева, Ольга Томская, Прасковья Васильева кылынан таһаарыылаахтык үлэлииллэр. Елизавета Семенева эмиэ туоһунан үлэлээн норуот маастара буолбут. Билигин бэйэлэрэ маастар кылаастары биэрэр иистэнньэҥнэр.
— Дьокуускайга туруохтаах Моҕол Ураһабыт бырайыагын быһыытынан 9 миэтэрэ үрдүктээх, 12 миэтэрэ ис иэннээх буолуохтаах. 2014 сылтан саҕалаан үлэлэһэн эрэбит. Билиҥҥи туругунан миигин кытта дьиэбэр кийииттэрим Елизавета Семенова, Екатерина Васильева үлэлэһэллэр. Туох да сылаалаах, түбүктээх үлэ буоларын туһунан этэ да барыллыбат. Туоскун хастыыргыттан, ыраастыыргыттан, таҥастыыргыттан саҕалаан ымпыктаах — чымпыктаах үлэ. Сарсыарда 7-тэн киэһэ 9 чааска диэри ииспитигэр олоробут. Бастаан наһаа элбэхтик сыыһар курдук этибит, сатаммата элбэх этэ. Онтон ыла үлэлиирбитигэр салама ыйыыбыт. Ситиинэн анньан тигэрбитигэр иннэ бөҕө тостор, алдьанар, туос хайдар этэ.
11 испэ туос (иһинээҕи көбүөрдэрэ) тигиллиэхтээҕиттэн 4 тиктибит.
Барыта былыргылыы туос ураһаны оҥоруу төрүт бэрээдэгин тутуһан оҥорорго соруктанабыт. Килиэйи туттубаппыт, барыта тигиинэн барыахтаах биир да тоһоҕо туттуллуо суохтаах, барыта сылгы сиэлинэн хатан туттарыллыахтаах. 100 миэтэрэ сылгы сиэлэ өрүллэн маһын тутулуга буолуо.
Туос ураһаны тутууга Мандар Уус бырайыагын быһыытынан республика улуустара бары кыттыахтарын наада. Өбүгэлэрбититтэн кэлбит кутунан — сүрүнэн, сылааһынан илгийэр бу дьиэбит улахан суолтата ноуроту сомоҕолуур күүһүгэр сытар.
Үлэлэһиэн баҕалаах 200 — тэн тахса киһэхэ маастар кылаас биэрдибит. Билигиҥҥи туругунан Сунтаар, Бүлүү, Горнай, Уус — Алдан, Чурапчы, Таатта, Амма улуустара үлэлэһэллэр. Кыыс хаппахчытын Бороҕоҥҥо Екатерина Колодезникова, Варвара Горохова, Татьяна Дегтярева хас да бөлөҕү салайан тиктэриэхтээхтэр.
11 наара орон баар буолуохтаах. Олорго сөрүөнэн тэлгэтиллиэхтээхтэр. Сөрүөнү Чурапчыга Валентина Кириллина салайааччылаах биригээдэ тигэр. Сунтаар Кутанатыгар Валентина Дьячковская салайааччылаах бөлөх 100 миэтэрэ быаны хатыынан дьарыктанар.
Кыыс утуйар таҥаһа тэриллиэхтээх. Ороно анал суҥ сөрүөнэн сабыллыахтаах. Сарыы сыттык, кырса суорҕан оҥоһуллуохтаах. Манна хоту оройуоннары кыттыннарбыт киһи диэн баҕалаахпыт, — Варвара Тихоновна, чуумпу, намыын куолаһынан кэпсиир.
Бу күннэргэ Варвара Тихоновна Моҕол Ураһаны тутуу боппуруостарын быһаарсаары Дьокуускайга өр буолла. Бу сүүнэ үлэни үбүлээһин дьоһуннаахтык быһаарылла илигэ бырайыак сэниэлээхтик хамсыырын мэһэйдиир эбит. "Үбүлээһинэ быһаарылла илик буолан, дьону босхо кэриэтэ үлэлэтэ сылдьабын. Сахалыы эмтиибин. Холобур, сылгы сиэлин сылгыһыттартан «эмтиэм» диэн кэпсэтиинэн ыла сылдьабын. Варвара Тихоновна ол быыһыгар Өлөөҥҥө көппүтэ. «Онно туос суох, тоҕо бараҕын диэччилэр бааллар. Үлэ баһаам буоллаҕа, холобур хаппахчыны тэриийигэ кыттыахтарын сөп. Бэйэлэрэ кыттыахтарын баҕаралларын биллэрбиттэригэр баран эрэбин» диэбитэ.
Моҕол Ураһа туутун республикабыт салалтата, Ил Дархаммыт биһирии, өйүү ылыммыта. Мандар Уус альбомугар киирии тылы Ил Дархаммыт Егор Борисов сурайарыгар, «Онон бу саха дьонун материальнай культуратын биир чыпчаал айымньыта буолуохтаах улуу тутуубутун көмөлөөн ылсаммыт сүһүөҕэр туруорарбыт атын омук дьонун материальнай культураларын чулуу ыйымньыктарын биир тэҥ таһымҥа турар сүдү тутуулаах этибит» диэн бэлиэтээн эппитэ.
Варвара Тихоновна саха дьоно истиилэригэр сырдык санааларын тумэ тутан олорбут Моҕол Ураһалара куту — сүрү ыраастанар, үрдүк айыыларга сүгүрүйэр, күүһү — уоҕу иҥэринэр ытык сирдэринэн буолуо этэ диэн ыратын кынат оҥостон этэр.<|endoftext|>
Потапов Христофор Илларионович
Потапов Христофор Илларионович — Табалаах нэһилиэгин ытык кырдьаҕаһа, Табалаахха колхуос табатын уонна саһыл иитиитин саҕалаабыт киһи, холкуостаах, сопхуос үлэһитэ.
1940 сыллаахха Аграфена Ильинична диэн саҥа ыал буолбут кэргэнин кытта оччотооҕу «Сырдатыы» холкуос салалтата саҥа тэриллэр үлэҕэ таба иитиитигэр анаабыта.
Христофор Илларионович ол туһунан маннык кэпсээбит: «Дойдубут төһө да Табалаах аатырдар, оччолорго олохтоох эбээннэр Лебедевтар, Атласовтар табаларыттан ураты уопсай бас билиигэ таба суоҕа. Ол иһин „Сырдатыы“ холкуос Саккырыыр оройуонуттан таба атыылааһын, боруулаахтык табаларын кытта холбоон, таба ыстаадата тэриммитэ. Онно биһигини кытта кэлин биллэр механизатор буолбут „Үлэ Кыһыл Знамята“ ордены ылбыт Афанасий Николаевич Слепцов, бырааттыы Афанасий, Иван Эверстовтар, Василий Юмшанов (Ханайбан уола) үлэлэспитэ. Сүрдээх иллээхтик, көхтөөхтүк үлэлээбиппит. Сэрии бириэмэтэ буолан, ас-таҥас олус татым этэ. Ыйга нуорманан 1,5 кг бурдук, 0,5 кг арыы, 0,5 кг саахар биэрэллэрэ. Таба өлүүтүн-сүтүүтүн иһин кытаанах ирдэбил баара. Оччолорго сууттанар, хаайыылар да түргэн буолара. Бөрө, эһэ оччолорго да элбэҕэ. Саа-саадах, хапкаан, дьаат диэн суоҕун кэриэтэ этэ. Ол иһин табаһыт табатын кыһыннары-сайыннары, түүннэри-күннэри кэтээн-манаан сырыттаҕына эрэ сатанара. Эмп, сибээс туһунан өйго да суоҕа. Эдэр-чэгиэн эрдэххэ киһи кыра ыарыыны аахсыбат, ыарахантан толлубат буолара. Ити курдук 5 сыл табаһыттарбыт. Бастакы оҕобут онно төрөөбүтэ».
Кырдьаҕас Потаповтар уонна сэрии сылларыгар кинилэри кытта таба иитиитигэр үлэлээбиттэр үлэлэрэ «1941 — 1945 сс. Килбиэннээх үлэтин иһин» мэтээлинэн бэлиэтэммитэ. Ити ыстаадаттан төрүттэнэн Табалаахха таба иитиитэ күүскэ сайдыбыта, сопхуос кыаҕырбыт кэмигэр 3 ыстааданан 4000 — 5000 табаҕа тиийэ сылдьыбыта. Билигин 1000 таба эрэ хаалбытын Христофор Илларионович хомойон кэпсиир.
1953 сыллаахха бөдөҥсүйбүт «Саҥа Суол» холкуос урут биллибэт сана үлэни, кырымахтаах хара саһылы иитиини саҕалаабыта. Холкуос салалтата Христофор Илларионовиһы Дьоккуускайга үс ыйдаах курска ыыппыта. Курус бүтэрэн баран, Х. И. Потапов Красноярскай кыраайын 25 саһылы самолетунан Верхоянскайга, Верхоянскайтан Табалаахха атынан аҕалбыта. Саһыл ферматын бөһүөлэктэн балтараа көстөөх Сордоҥнноох диэн күөл таһыгар тэрийбиттэрэ. Саһыл ферматын тутууга оччолорго холкуос бастыҥ уустара Семен Иннокентьевич Клепандин, Гавриил Ильич Слепцов, Василий Николаевич Попов, Василий Васильевич Юмшанов уо.д.а үлэлээбиттэрэ.
Саһыл фермата муҥутаан сыллааҕы төрүөхтүүн 1000-ҕа тиийтэлии сылдьыбыта. Саһыл иитиитигэр Потаповтар кэнники дьиэ кэргэнинэн үлэлээбиттэрэ. Саһылы иитиигэ, саһылтан төрүөх ылыыга үрдүк ситиһиилэммиттэрэ. Саха АССР Верховнай Сэбиэтин, Министэрдэр Сэбиэттэрин, партия райкомун Бочуотунай грамоталарынан, сыаналаах бириистэринэн, сынньанар, күүлэйдиир путевкаларынан, коммунистическай үлэ ударнигын, пятилетка кыайыылааҕын ааттарынан кинилэр үлэлэрэ бэлиэтэммитэ. Кинилэр кэннилэриттэн үлэлэрин салҕааччылар Варвара Семеновна Григорьева, Мария Гаврильевна Слепцова, «Үлэ Кыһыл Знамята» орденнаах Мария Васильевна Гатилова, Юрий Афанасьевич Потапов саһыл иитиитин маастардара, оройуон чемпионнара буолбуттара.
Туһаныллыбыт сирдэр.
Талыы-талба Табалаах. Үөһээ Дьааҥы улууһа. Нэһилиэк киэн туттар дьоно. 60 сыл бииргэ<|endoftext|>
Туой иһит
Саха туой иһитэ — чинчийээччилэр этэллэринэн сахалар туой көһүйэлэри түҥ былыргыттан XX үйэ бастакы сылларыгар диэри туттубуттар.
Былыр төрүттэрбит хайдах-туох олорбуттарын, тугунан дьарыктаммыттарын, култуураларын, историяларын үөрэтэр соруктан XIX үйэттэн биирдиилээн дьонтон саҕалаан экспедицияларга тиийэ элбэх археологическай хаһыылар барбыттар. Үгүстүк туой иһит кырамтата көстөр эбит. Саха туттубут туой иһиттэрин туһунан саха олоҕун-дьаһаҕын араас кэмҥэ үөрэппит чинчийээччилэр Маак Р. К., А. Ф. Миддендорф, Серошевскай В. Л., Подгорбунскай И. В., А. П. Окладников, И. В. Константинов, Гоголев А. И. о.д.а. үлэлэригэр булуохпутун сөп.
Саха омук туой иһитин «күөс» диир. Өссө «күөс быстыҥа», «тоҥ күөс быстыҥа» диэн кэми бэлиэтиир тыл эмиэ баар. Бу маннык этиини сахалары кытта олорор омуктар туттубаттарын уонна бу этии сахалар өссө бараан ыстаадалаах соҕуруу олорор эрдэхтэриттэн баар буолуон сөбүн туһунан В. Л. Серошевскай «Якуты» үлэтигэр суруйан турар. Күөсчүт киһи туойу хаһан да аатынан ааттаабат, «буор» диир. Ол иһин күөс оҥоһуллан бүтүөр диэри «буор» дэнэрэ.
Үчүгэй туой ыыс-араҕас ньалҕаархай, минньигэс ыылаах буолар үһү. Таастаах, кумахтаах туой иһит буолбат. Үрүҥ туой араҕас туойга тиийбэт эбит. Туойу анаан-минээн күһүҥҥү үлэ үмүрүйбүтүн кэннэ хостууллара.
Хаппыт туой көһөҥөтүн мас үрдүгэр ууран үлтү сынньаллар. Онтон кэлиигэ кутан мээккэлииллэр, ол кэннэ сиидэлииллэр. Ууга үүт уонна сылгы киитин кутан оргуталлар, онно туойдарын илитэллэр. Туойга эргэ көһүйэ мэлиллибит кыырпахтарын (харыадачы) эбэтэр кумах эбэллэрэ, уһаарар саҕана иһит хайа барбатын диэн. Сороҕор мээккэлэммит туойга кураанахтыы аҥарын кэриэтин, эбэтэр 1/3 курдук харыадачы булкуйаллар. Онтон биирдэ уу куталлар. Ити кэннэ чохооччунан анал мас эбэтэр таас үөһэ уура сытан дэлби эллииллэр. Эллээн бүтээт күөһү охсубутунан бараллар. Көһүйэ омоонун илиилэринэн сыбаан таһаараллара. Сахалар туой иһит оҥороллоругар эргитэр тэрили (гончарный круг), дьэҥкир лааҕы (глазурь), уруһуйдууру (роспись) туттубатах сүрүн уратылаахтар .
Иһит быһыытын таһаарарыгар күөсчүт туойу илиитинэн кэҥэтэр. Үөһээ бүүрүгэр (иһит быһыыта алдьамматын диэн) быстах талах иини, сороҕох сиэл быаны, кэтэрдэр. Онтон төгүрүк тааһы түгэҕэр үҥкүрүтэ сылдьан тас өттүн анал маһынан табырҕатар. Холумтаҥҥа сараҕытар кэмигэр бүүрүгүн хатарыа суохтаах, ол наадатыгар сотору-сотору уунан илитэр. Сараҕыйбытын кэннэ, талах иитин устан баран, туой бүүрүк кэтэрдэр. Ити кэнниттэн ситэ куура илик иһити анал маһынан, тыҥыраҕынан, кус эбэтэр куобах көҥдөй уҥуохтарынан, тарбаҕынан дьөлүтэ баттаан араастаан мандардыыр. Ойуу куһаҕан тыынтан харыстыыр, араҥаччылыыр суолталаах. Ити кэнниттэн балтараа эбэтэр икки хонук устата лыҥкынас буолуор диэри хатараллар.
Бүтэһигэр уматыыта (обжиг) кэлэр. Сайын дьиэ таһыгар кулуһун оттон, кыһынын көмүлүөккэ уһаараллара. Көһүйэни көстүбэт гына эргиччи хаппыт маһы ууран уматаллар. Иһит үчүгэйдик кытарбытын кэннэ ураҕаска иилэн таска таһаараллар. Ити кэннэ уһаарыыта саҕаланар. Сэрэнэн иһит ортотугар дылы сылаас сиҥэ (ууга үүт эбэллэр) эбэтэр суорат куталлар уонна хобордооҕунан сабаллар. Сиҥэ оргуйан күүгэнэ таһынан тохтор. Сороҕор сиҥэни кутары кытта күөс хайа ыстанар. Табыллыбыт күөс таастыйан хаалар. Былыр улахан иһити уһаарарга сиҥэ оннугар ынах иигин эбэтэр оргуйбут кииһилэни (вареный щавель) тутталлар эбит. Ол эрэн сыта куһаҕанын иһин, сиргэнэн даҕаны, итини умнубуттар.
Итинник оҥоһуллубут иһит 3-4 сыл туттуллара. Күөскэ элбэхтик үүтү оргуттахха бөҕөргүүр дииллэр эбит. Хас тутуннахтарын аайы ыраастаан баран хатараллар. Үс-түөрт хонукка убаҕас турдаҕына иһит «сытыйар» эбит.
Күөс хас да араастаах. Улахан үүт кыынньарар күөс, эт буһарар эрдэҕэс күөс, сүөгэй көһүйэтэ, оҕоҕо үүт оргутар боччуук диэннэр. Сорох ыаллар улахан баҕарах күөһү үлэһэн оҥортороллоро. Тутаахтаах уонна атахтаах күөс эмиэ баара.<|endoftext|>
Дональд Джон Трамп
Дональд Джон Трамп (; 1946, бэс ыйын 14, Нью Йорк, АХШ) — АХШ 45 баһылыга, бэрэсидьиэн буолуон иннинэ биллэр урбаанньыт (сүрүннээн дьиэ тутуутун эйгэтигэр), миллиардер, тэлэбиисэринэн ыытааччы.
Олоҕун олуктара.
Дональд Трамп 1946 сыллаахха, бэс ыйын 14 күнүгэр Нью Йорк куоракка, Куинс диэн оройуонугар төрөөбүтэ. Аҕата — Фред Крист Трамп (1911, алтынньы 11 — 1999, бэс ыйын 25), ийэтэ — Мэри Энн Маклауд (1912, ыам ыйын 10 — 2000, атырдьах ыйын 7). Аҕатын өттүнэн төрүттэрэ ниэмэс иммиграаннара (эһээтэ Фридрих Трумп диэн ааттаах киһи). Дональд Трамп бииргэ төрөөбүттэрэ бэһиэлэр, икки ини-биилээх, икки аҕаастаах балыстаах. 3 кэргэннэнэ сылдьыбыт, 5 оҕолоох.
Карьерата.
Урбаан.
Бастакы сылларга аҕатын «Trump Organization» диэн тэрилтэтигэр орто дьоҕус ыалга дьиэ куортамныыр эбит. 1971 сылтан, Нью Йорк Манхэттэн оройуонугар тутуулары саҕалыыр. 1995 сыллаахха «Trump Entertainment Resorts» диэн Атлантик-сити куоракка казинолары уонна гостиницалары бас билэр хампаанньаны арыйар. 1996 сылтан «Мисс Аан дойду» (, ) күрэс бас билээччитэ.
Политика.
2015, тохсунньу 25, АХШ Республикатааҕы партия мунньаҕар бэрисидиэн быыбарыгар кыттыан баҕарарын иһитиннэрбит. Бэс ыйын 16 «Трамп тауэр» диэн ыстааб-квартиратыгар официальнайдык бэрэсидиэн быыбарыгар турарын туһунан эппит. Бэрэсидиэн быыбарыгар партия биллэр политиктарын Марк Рубионы, Джеб Буһу уонна Скотт Уокеры хоппут. 2015, Сэтинньи 10 Сиирийэҕэ Арассыйа исламистар утары охсуһуутун өйөөбүт. Быыбар кэмигэр мусулмааннар утары хаста даҕаны тыл этэн турардаах уонна ол этиилэри программатыгар киллэрбит.
От ыйын 14, Трамп АХШ вице-бэрэсидиэнинэн Индиана штат аҕа баһылыга Майкл Пенс буолар диэбит. От ыйын 18-21 чыыһылалырыгар, АХШ Республикатааҕы партия сийиэһигэр Дональд Трамп партия аатыттан официальнай хандьыдаатынан бигэргэммит. Сэтинньи 8 АХШ баһылыгар быыбар буолан ааспыт уонна ол түмүгүнэн сэтинньи 9 быыбардааччылар коллегияларын кыайыыга анлаар 270 куолаһы ылан демократ Хиллари Клинтоны быыбарга кыайан АХШ 45-с баһылыга буолбут. Сэтинньи 19, официальнай бүтэһик түмүк оҥоһуллубут, онно Дональд Трамп 304 быыбардааччы куолаһын ылбыт.
Быыбар кэнниттэн «Forbes» сурунаал сабыдыаллаах дьоннор тиһиктэригэр Трампы иккис миэстэҕэ туруорбут. «Time» сурунаал кинини «Сыл киһитэ» диэн ааттаабыт.
2017, тохсунньу 20, Дональд Трамп инаугурацията буолан ааспыт.
АХШ 45-с аҕа баһылыга.
Тохсунньу 20, бэрэсидиэн буолаат сонно тута саҥа ураахтары таһаарбыт, ол быыһыгар Барак Обама «Obamacare» доруобуйа харыстабылын реформатын ууратыыта буолбут. Чуумпу акыйаан кыттыгаһыттан тахсыбыт. Кыраныыссаны харабыллааһын уонна иммиграция туһунан уурааҕар Миэксикэни кытта саҥа күрүө тутар туһунан соруйбут. 6 мусулмаан дойдуларыттан: Сиирийэттэн, Ирантан, Лиибийэттэн, Судаантан, Сомалияттан уонна Йиэмэнтэн АХШ-ка дьон киириитин боппут. Дойду үп систематын реформатын туһунан ураах баттаабыт.
Сиирийэҕэ атааннаһыы.
2017, муус устар 7, Хомс улууһугар баар Сиирийэ бырабыытылстыбатын авиабазатын 59 «Тамогавк» ракеталарынан ытыалаабыт. Ытыы Идлиб куоракка Башар Асад химичэскэй атаака оҥорбут диэн сабаҕалааһынтан оҥоһуллубут. Бу быһыы Европаҕа уонна Арассыыйаҕа араас-араас ахсыанканы ылбыт.
Разведканы кытта атааннаһыы.
2017, ыам ыйын 15 Дональд Трамп Сергей Лавровы кытта көрсүһүүгэ кистэлэҥ информация биэрбит диэн ЦРУ буруйдаабыт. Бэрэсидиэн администрацията ол буруйу ылымматах. 2017, ыам ыйын 17 разведканы дьаһайар сенат комиссията Лавровы кытта көрсүһүү матырыйаалларын ирдээбит. «Washington Post» суруйбутунан кистэлэҥ информация таһыма олус үрдүк, ол иһин кыттыгастары да кытта билиһиннэриллибэтэх.
Флинн дьыалата.
Джеймс Коми ФБР салайааччытыттан ууратыллан баран Дональд Трамп Майкл Флинн утары силиэстийэлээһини тохтоторго көрдөспүтүн кэпсээбит. Ол иннинэ Майкл Флинн айдааннаахтык госбезопасность советнигын аатыттан ууратыллыбыт эбит. 2017, ыам ыйын 17 АХШ юстиция министиэристибэтэ Роберт Мюллеры (ФБР урукку салайааччыта) Арассыыйа АХШ быыбарыгар кыттыгаһын силиэстийэлииргэ аналлаах прокуруорунан анаабыт.
Тус олоҕо.
Дьиэ кэргэнэ.
1977 28 саастаах Ивана Зельничкованы кэргэн ылбыт. Киниттэн 3 оҕолоох: кыра-Дональд, Иванка уонна Эрик. 1992 арахсыбыттар. 1993 Марла Мейплзы кэргэн ылбыт, киниттэн Тиффани диэн кыыстаах. 1999 сыллаахха арахсыбыт. 2005 Словенийаттан төрүттээх Меланья Кнавсы кытта холбоспут. 2006 уолламмыт, Бэррон Уильям диэн ааттаабыттар.
Дональд 8 сиэннээх, 5 — улахан уолун кыра-Дональд оҕолоро, 3 — Иванка оҕолоро.
Дональд гольфунан үлүһүйэр.
Баайа-дуола.
«Forbes» аахпытынан Дональд Трамп баайа $3,7 млрд. дуолларга тэҥнэһэр эбит (АХШ-ка 113 миэстэҕэ турар). Ону таһынан баһаам элбэх дьиэлэри бас билэр эбит.
Култуураҕа сыһыана.
Киинэҕэ.
Дональд Трамп бэйэтин хас да киинэлэргэ уонна сериалларга оонньообутунан биллэр, олор быыстарыгар: «Один дома 2: Потерянный в Нью-Йорке», «Няня», «Принц из Беверли-Хиллз», «Дни нашей жизни», «Любовь с уведомлением» уонна «Шалопаи» диэн киинэҕэ. Кинини бэйэтин сотору-сотору комиктар оонньууллар, ону таһынан Трамп араас ток-шоуларга уонна программаларга кыттыбыт.
Ырыаҕа.
Эмин Агаларов «In Another Life» диэн ырыатын килиибигэр уһуллубут.
ТВ-га.
2000, «Симпсоннар» диэн уруһуй сериалга, «Bart to the Future» сиэрийэҕэ, кини бэрэсидьиэннээн бүппүтүн кэннэ дойду бүддьүөтүгэр улахан хорумньу оҥоһуллубут диэн кэпсэнэр. Сиэрийэни 2015 сылтан баһаам элбэхтик ахтыллар.
2003 Эн-Би-Си канаалга «Кандидат» диэн реалити-шоу ыытааччытынан уонна испольнительнай продюсерынан буолбут. 2007 ити шоуга кыттыбытын иһин Голливуд Аатырбыттар аллеяларыгар «сулус» ылбыт.
2007 Ларри Кинг «Ларри Кинг в прямом эфире» ток-шоутугар оччотооҕу АХШ баһылыгын Джордж Буһу Иракка сэриитин иһин киритикэлээбит. 2008 эмиэ ити ток-шоуга Джон Маккейнҥа куоластаан диэн ыҥырбыт.
Библиографийата.
Дональд Трамп бу кинигэлэр ааптара:<|endoftext|>
Олоххо туох барыта икки өрүттээх
Туох барыта икки өрүттээх диэн олус дириҥ, эт-сиин, өй-санаа, айылҕа, Күн уонна Сир төрүт тутулуктарын арыйар этиини арҕаа дойдулар үөрэхтэрин өрө тутартан туһамматтар. Билигин Күн уонна Сир бэйэ-бэйэлэрин кытта тутулуктара науканан арыллыбыттарын кэнниттэн, бу этии дьиҥнээх дакаастабыла арылынна. Күнтэн Сир бу билигин сылдьарын курдук тэйэн сырыттаҕына эрэ, күнтэн кэлэр итии уонна космос тымныытын охсуһуулара тэҥнэһэр сиригэр тыыннаах күөх айылҕа, тыынар-тыыннаахтар Сиргэ үөскүүллэр, дьон үөскээн сайдыыны ситиһэр кыахтаналлар.
Уһун үйэлэр, мөлүйүөнүнэн сыллар усталарыгар Сир Күнтэн тэйэн, ыраатан иһэр. Бу кэмҥэ Сир сылдьар балаһыанньатыгар Венера планета чугаһаан кэллэҕинэ, онно эмиэ айылҕа үөскээн чэчирии сайдар кыахтанар. Күн систиэмэтигэр олох быстан хаалбакка салгыы сайдар.
Айылҕа төрүт тутулуктарынан аҥардастыы биир өттүн диэки барыы табыллыбат, туох барыта эргийэн кэлэн иһэр. Аҥардастыы биир өттүн диэки барыы халыйыы диэн ааттанар уонна хайа да өттүгэр аһара бардаҕына үчүгэйгэ тириэрдибэт, кэлин куһаҕаҥҥа кубулуйар уратылаах. Аҥар өттүн диэки барыы эргийэн биэрэр уратылааҕыттан аһара үчүгэй буоллаҕына, кэрэ диэҥҥэ тиийдэҕинэ куһаҕаҥҥа кубулуйара чугаһаабыта быһаарыллар. Олоххо ханнык эрэ кээмэйи аһара барыы уларыйыы кэлэрин түргэтэтэн биэрэр уратылааҕын сахалар туһана сылдьалларын икки өрүттээх өйдөбүллээх алдьархай, ынырык диэн тыллары туһаныы биллэрэр.
Киһи оҥорор быһыылара икки өрүттээх буолан тахсалларын айыы диэн тыл үчүгэйи уонна куһаҕаны оҥорууну холбуу ылан быһаарара биллэрэр. Дьон билбэт, оҥорбот быһыыларын оҥоруу айыыны оҥоруу буолар, итини тэҥэ айыыны оҥоро сатааһын туга эмэ табыллыбатаҕына, сатамматаҕына, кыаллыбатаҕына куһаҕаҥҥа кубулуйар уратылаах, куһаҕаны элбэтэр. (1,16).
«Туох барыта икки өрүттээх» диэн өй-санаа үөрэҕин төрүтэ айыы диэн икки өрүттээх өйдөбүллээх тылга иҥэн сылдьарын харах харатын курдук, аһара элбээн хаалбыт тыл үөрэхтээхтэриттэн, суруйааччылартан харыстыыр кэммит кэллэ.
Сахабыт тылын үлэһиттэр эрэ харыстыыр кыахтаахтар. Айыы диэн тыл үчүгэйдээх уонна куһаҕаннаах өрүттэрин, тугу эмэ сыыһа-халты тутуннахха куһаҕаҥҥа уларыйар уратытын үлэһиттэр, оҥорор-тутар дьон үчүгэйдик билэллэр.
Киһи оҥорор быһыытын табатык быһаарыыга, үчүгэйи уонна куһаҕаны оҥорорун тус-туспа араарыыга киһи бэйэтин өйө-санаата баһылыыр оруолу ыларын айыы диэн тыл соҕотох буолара эрэ табатык быһаарар. Биир киһи үчүгэйи да, куһаҕаны да оҥорон кэбиһэр кыаҕа хаһан да хаалан хаалбатыттан, биир мэйиилээҕиттэн өйү-санааны быһаарар айыы диэн тыл соҕотох буолара табыллар.
Киһи мэйиитэ биирин курдук бу тыл соҕотох буоллаҕына эрэ, киһи оҥорор; үчүгэй уонна куһаҕан быһыыларын табатык быһаарар. Киһи биир мэйиитинэн салайан үчүгэйи эбэтэр куһаҕаны оҥорор кыахтааҕын умнар, суох оҥоро сатыыр сыыһа, өй-санаа халыйыытыгар, икки аҥы арахсыытыгар, куһаҕанынан ааттаммыт дьон туспа барыыларыгар, омук үрэллиитигэр, ыһыллыытыгар тириэрдиэн сөп.
«Туох барыта икки өрүттээх» диэн этиини сахалар олохторугар туһаналларын холобурунан икки өрүттээх өйдөбүллээх тыллар тылга киирэн туттуллаллара буолар. Саха тылыгар иккилии өйдөбүллээх тыллар элбэхтэр. Икки өрүттээх өйдөбүллээх тыллар туох барыта кэмэ кэллэҕинэ уларыйарын, атынынан солбулларын быһаараллар. Ынырык уонна алдьархай диэн олус куһаҕаны быһаарар тыллары сороҕор аһара үчүгэй буолбуту быһаарыыга эмиэ туһанан ынырык үчүгэй эбэтэр алдьархай үчүгэй диэн этэн кэбиһиллэр. Бу сыыһа саҥарыы буолбатах, аһара үчүгэй буолуу сотору кэминэн куһаҕаҥҥа кубулуйан эрэрин биллэрэр быһаарыы буоларын өйдүөххэ, билиэххэ сөп этэ. Холобурга, алдьархайдаах эбэтэр ынырык киһи диэтэххэ, бу киһи тугу эмэ аһара үчүгэйи эбэтэр аһара куһаҕаны, ол аата алдьархайы эбэтэр ынырыгы оҥорор кыахтаах киһи буоларын биллэрэр. (2,49).
Саха омуга олус уһун үйэлээх буолбута «Туох барыта икки өрүттээх» диэн этиини таба туһанан олорбуттарын бэлиэтэ буолар. Манна биллэр холобурунан нууччалар аан бастаан кэлиилэригэр сахалар бары сэрии суолун тутуспуттара эбитэ буоллар сайдыылаах сэрииһиттэргэ, казактарга кыаттараннар, хайалаах сирдэргэ үүрүллэннэр кыайан сайдыбакка хаалыа этилэр. Төһө да ыараханын, хомолтолооҕун иһин иккис суолу, эйэлээхтик бэринии суолун тутуһаннар, нууччалары кытта кыттыһа охсон, киэҥ сирдэри баһылааннар билигин Россия алта гыммыт биирин бас биллилэр.
Олох ханнык баҕарар уларыйан биэрэр балаһыанньатыгар «Туох барыта икки өрүттээх» диэн этиини тутуһуу аһара улаханнык сүүттэрбэккэ, ночоотурбакка эрэ үөскээбит балаһыанньаттан тахсыыны, сөптөөх быһаарыыны булууну үөскэтэрин таба сыаналанар.
Өй-санаа аҥар өттүгэр халыйыытын үөскэппит омуктар эбэтэр государстволар эстиилэригэр, симэлийиилэригэр тиийэллэр. Олус күүскэ аһара, аҥар, үчүгэй диир өттүлэригэр барааччылар ордук түргэнник суох буола эстэллэр. Ол курдук Гитлер аһара “үчүгэйдэрин” билиммит националистары үөскэппитэ, арбаабыта киһи быһыытын сиргэ-буорга тэпсэннэр, олус аһара барыылары оҥороннор, атыттары сэриилээн ылан суох оҥоро сатааһыҥҥа кытта тиийэннэр, салайар былааһы ылан баран 12 сылтан ордугунан эстибиттэрэ.
Үлэһиттэр былааһы ылбыттарынан туһаммыт коммунистар олус “үчүгэйбит”, биһиги эрэ бэппит диэн санааҕа оҕустарыыларыттан, аҥардастыы баһылаабыттарыттан уонна дьон барылара тэҥнэр, барыта үчүгэй буолла диэн дьону албыннаабыттарыттан, аан дойдуну 74 сыл устата тилэри киэптээн баран билигин ыһыллан, мөлтөөн, эстэн, Россияҕа былаастарын былдьатан сылдьаллар.
Дьон өйө-санаата икки өрүттээхтик, икки өттүттэн тутулуктаахтык сайдарын билиммэт, олоххо туһаммат государстволар эстэллэрэ, симэлийэллэрэ ордук түргэн. Дьон олоҕор аҥардастыы биир өттүн, салайааччылар эппит, ыйбыт “үчүгэй” диэн хайысхаларын хоту барыы хайдах да табыллыбата ити быһаарыыларынан дакаастанар.
Бары-барыта “үчүгэй” диэн буоллаҕына куһаҕан диэн суох буолар, симэлийэр курдук эрээри, сотору субу кэмнээҕи бу үчүгэй барыта куһаҕаҥҥа кубулуйар кэмэ эргийэн кэлэрин киһи бэйэтэ өйүнэн-санаатынан салайтаран арааран билэрэ олох ирдэбилэ буолар. Сэбиэскэй былаас эстэрин, симэлийэрин саҕана туох барыта “үчүгэй” буолла, барыта “оҕолор тустарыгар” диэн салайааччылар, коммунистар ыйыыларын толоро, ыҥырыыларын итэҕэйэ сылдьыбыппыт баара, атын омуктар олохторугар тэҥнээтэххэ бары барыта куһаҕаҥҥа кубулуйбута быданнаабыт, ырааппыт этэ.
Олоххо сайдыы киирэн иһиититтэн сыыйа-баайа да буоллар уларыйар, тупсар буоллаҕына, өй-санаа эмиэ уларыйар, дьоҥҥо ордук туһалааҕы оҥоруу диэки салаллар. Арай бу уларыйыы сорох кэмигэр олус түргэтээн биэрэр кэмнэрдээҕин арааран билии киһиттэн ирдэнэр.
Олоххо үчүгэй куһаҕаҥҥа уларыйан биэрэр кэмэ биирдэ эмэтэ да буоллар тиийэн кэлэр. Бу уларыйыыга киһи улаханнык оҕустарбатын, иэдэйбэтин туһугар өйүн-санаатын күүһүнэн ону быһааран, улаханнык оҕустарбат курдук олоҕун оҥосторун туох барыта икки өрүттээҕин билэрэ, тутуһара үөскэтэр. Сэбиэскэй былаас кэмигэр дьадаҥы буолуу үчүгэйинэн ааҕыллар эбит буоллаҕына, билигин кэлэн олох тосту уларыйан, аны баай буолуу үчүгэй, туһалаах диэн ааттанар кэмэ тиийэн кэлбитин, урукку, ыраахтааҕы баарын саҕанааҕы кэмҥэ төннө, ону холобур тутта сатыыры бары билинэллэр.
Өй-санаа бу тосту уларыйбытын кэннэ уруккуттан олорон хаалбыт салайааччылар уонна ол кэмнээҕи суруйааччылар, тыл үөрэхтээхтэрэ, учуонайдар бэйэлэринэн олорон хаалбыттарынан ырыынак сыһыаннара олоххо киириилэрэ олус уһаан хаалла. Коммунистар салайар кэмнэригэр өйгө-санааҕа киллэрбит сыыһаларын, халыйыыларын бу дьон билигин даҕаны салҕаан иһэллэр.
Сахаларга көрсүө, сэмэй киһи диэн өйдөбүл баар. Туох барыта икки өрүттээҕин олоҕор таба тутуһар киһи сэмэй киһи диэн ааттанар. Ол курдук сэмэй киһи, киһи быһыытын хаһан да аһара барбат, сыыһа-халты туттубат киһи буоларынан тугу барытын, икки өрүтүн тэҥҥэ тутан сыаналаан сөптөөх быһаарыыны ылынарынан, үлэни-хамнаһы кыайарынан, сыыһаны оҥороро аҕыйаҕынан элбэх туһалааҕы, үчүгэйи оҥорор уонна сыыһа-халты туттубатыттан олоҕун уһуннук олорор кыахтанар.
Төрөппүттэр оҕолорун кыра эрдэҕиттэн көрсүө, сэмэй буолууга ииттэхтэринэ эрэллээх, олоххо сыыһа-халты туттубат, киһи быһыытын, сиэри тутуһар кэлэр көлүөнэлэннэхтэринэ бэйэлэрэ абыраналлар, аймахтара сайдан, элбээн иһэллэрин ситиһэллэр.
«Туох барыта икки өрүттээх» диэн этиини тутуһан олоҕу олоруу уонна бу этиини харыстааһын, ол аата уларыппат буолуу сахалыы өйү-санааны харыстааһын, сахалары харыстааһын буолар.
Сахалар "Киһини санаата салайар" диэн этэллэр. Төрөппүттэрэ оҕолоругар кыра эрдэҕиттэн ханнык санаалары үгэс оҥорон иҥэрэн биэрбиттэриттэн тутулуктанан кини олоҕун оҥостон олорор, хайа омук тылларын саҥара үөрэппиттэриттэн, өйүн-санаатын иҥэрбиттэриттэн хайа омук буоларын ылынар, үгэстэргэ үөрэнэн өйө-санаата сайдар.
Хас биирдии киһи санаата, тугу оҥороро барыта иккилии өрүттээхтэр, үчүгэй уонна куһаҕан диэннэргэ арахсаллар. Хас киһи барыта үчүгэй санаалара элбээтэхтэринэ – үчүгэйи, онтон куһаҕан санаалара баһыйдахтарына – куһаҕаны оҥоруон сөп, оҥорор кыаҕа хаһан да хаалбат. Киһи оҥорор быһыыларын үчүгэй уонна куһаҕан диэн арааран быһаарыы барыта, киһи бэйэтэ бу быһыыны хайдах диэн саныырыттан, өйдүүрүттэн тутулуктаах уонна атыттар туох диэн саныылларыттан, өйдүүллэриттэн үчүгэйэ уонна куһаҕана быһаарыллар.
Киһи өйө-санаата икки өрүттээх, икки аҥы арахсар. Ол арахсыы киһи оҥорор быһыылара, дьыалалара барылара үчүгэйи оҥоруу эбэтэр куһаҕаны оҥоруу диэннэргэ арахсалларыттан тутулуктанар. Үчүгэйи оҥоруу - үрүҥ айыыны оҥоруу буолар, онтон куһаҕаны оҥоруу - хара айыыны оҥоруу диэн сахалыы ааттанар. Ханнык айыы буолбута, оҥоруллубута быһаарыы тылы туһанан этиллэрэ эрэ табыллар. Ол курдук айыы үчүгэйэ эбэтэр куһаҕана уларыйыыта бу оҥоруллубут айыыны уларыппатын тэҥэ, айыы төһө эмэ өр кэмҥэ үчүгэйэ уонна куһаҕана кыайан быһаарыллыбакка эрэ сылдьыан сөп.
Өй-санаа бу курдук икки аҥы арахсыыта дьон өйдөрө-санаалара сайдан, оҥорор быһыылара тупсан, үчүгэй, туһалаах быһыылары оҥороллоро элбээн истэҕинэ үөскээбит уонна 2 тыһыынча сыллар анараа өттүлэригэр үчүгэй киһи, Христос таҥара диэн ааттанан олоххо киирбит. Өй-санаа бу уларыйыыта, үчүгэйи, туһалааҕы оҥоруу элбээһинэ үчүгэй киһи, Христос таҥара үөскээһинигэр тириэрдибит.
Элбэх үчүгэйи оҥоруон баҕарар киһи үчүгэй киһи буолар баҕа санааны иҥэринэригэр үчүгэй киһи таҥара көмөлөһөр. «Киһини санаата салайар» диэн этиигэ сөп түбэһэринэн аан маҥнай үчүгэй санааны үгэс оҥостон иҥэринэргэ үчүгэй киһини үтүктүү туһалыырын бары төрөппүттэр оҕолорун иитиигэ, үөрэтиигэ туһаналлар. Төрөппүт оҕото кыра эрдэҕинэ, ийэ кута иитиллэр кэмигэр кини таҥаратыгар, үтүктэр, батыһар киһитигэр кубулуйар.
“Туох барыта икки өрүттээх” диэн этии айылҕаҕа туохха барыларыгар сыһыаннаһар. Киһи өйө-санаата сайдарынан туохха барытыгар иккис өрүтэ баарын арааран билэн тугу оҥорорун барытын икки өрүт икки ардыларынан түбэһэр гына оҥоро сатыыра табыллар. Киһи хаанын баттааһына аһара үрдүк эбэтэр аһара намыһах буоллаҕына киһи доруобуйата куһаҕан буолар. Хаан баттааһына хайа да өттүгэр аһара барбакка икки ардыларынан буоллаҕына киһи тыыннаах буолан сылдьар. Айылҕа бу сокуона бары тыынар-тыыннаахтарга сыһыаннаах. Айылҕа икки өттүттэн тутулуктааҕа “Туох барыта икки өрүттээх” буолуутун үөскэтэринэн дьон олорор, сайдар сирдэрин сахалар Орто дойду диэн ааттаабыттар. (3,24).
Туһаныллыбыт литература..
1. Каженкин И.И. Үрүҥ айыы буолуу. – Дьокуускай: ГУ РИМЦ, 2006. – 88 с.
2. Каженкин, Иван Иванович. Дорҕооннор өйгө-санааҕа дьайыылара. – Дьокуускай: ГБУ РС(Я) “Бизнес – инкубатор”, 2013. – 108 с.
3. Каженкин И.И. Күн таҥара үөрэҕэ. Дьокуускай: ГБУ РС(Я) "Бизнес-инкубатор", 2016. -148 с.<|endoftext|>
Постников Федор Федорович
Федор Федорович Постников — Арчы Сүөдэр — Арассыыйа суруйааччыларын сойууһун чилиэнэ, «Таатта улууһун сайдыытыгар киллэрбит кылаатын иһин» бэлиэ хаһаайына, педагогическай үлэ бэтэрээнэ.
1936 с. бэс ыйын 20 күнүгэр Тааттаҕа 2-с Байаҕантай нэһилиэгэр Кутаакы диэн сиргэ Ульяна Степановна (Тарабукина), Федор Иванович Постниковтарга иккис оҕонон төрөөбүтэ. Сэрии сылларын оҕото кыра эрдэҕэттэн аас-туор олоҕу этинэн- хаанынан билбитэ, бииргэ төрөөбүттэрэ атахтарыгар туралларыгар күүс-көмө буолан хара үлэҕэ миккиллибитэ. Төрөпүттэрин баҕаларын толорон, Уус Таатта 7 кылаастаах оскуолатын кэнниттэн салгыы Ытык Күөл орто оскуолатыгар үөрэммитэ. Ол кэнниттэн төрөөбүт нэһилиэгэр холкуоска үлэлии сылдьан, 1955 с. саҕалаан оройуоннааҕы «Коммунист», «Кыым» хаһыаттарга общественнай корреспондент быһыытынан суруйбута, хас да сыл ити хаһыаттарга бастыҥынан ааттаммыта. Үлэттэн дьолломмут туруу үлэһиттэри үйэтигэр сэргэх уочаркалары, итэҕэһи- быһаҕаһы саралыыр сытыы фельетоннары, ыстатыйалары, сонун түгэннэри суруйбутун саастаах дьон күн бүгүнүгэр диэри истиҥник саныыллар.
Үөрэххэ, билиигэ тардыһар уолу холкуоһун салалтата үрдүк үөрэххэ мэктиэлээн, өйүөлээн Дьокуускайга ыыппыта. Онон саҥа аһыллыбыт СГУ биир бастакы выпускнигынан буолан, 1962 с. саха тылын салаатын үөрэнэн бүтэрбитэ. Ити үөрэнэр сылларыгар «Сэргэлээх уоттара» литературнай түмсүүгэ дьарыктаммыта. Оччотоҕу көлүөнэттэн үүммүт Россия суруйааччылара, тыл үөрэхтээхтэрэ Василий Тарабукин, Сиэн Чолбодугу, Дапсыны, Василий Протодьяконовы, Константин Гурьевы, Михаил Тимофеевы, Николай Босиковы о.д.а кытта кытыйаҕынан- хамыйаҕынан элбэхтэ бырахсыбыттара, доҕордоспуттара.
Онтон дойдутугар Уус Таатта, Хара Алдан оскуолатыгар өр сылларга учууталлаабыта, завуһунан, директорынан үлэлээбитэ.
Кэлин республикатааҕы кинигэ издательствотыгар, 1980-с сылларга атыы-эргиэн эйгэтигэр үлэлиир кэмнэригэр, айар үлэнэн үлүһүйбүтэ. Оҕо суруйааччытын быһыытынан, К. Туйаарыскай о.д.а. уонча республикатааҕы куонкурстарга бириэмийлэри ылбыта, хас кытыннаҕын аайы миэстэлэһэн- суруйааччы быһыытынан сиппитин- хоппутун көрдүрбүтэ. Сүүстэн тахса кэпсээни, сэһэннэри, романнары суруйбутуттан, «Суол тоҕойугар» хомуурунньуктан саҕалаан, «Таабырын кэпсээннэр», «Сардаҥа курдук ыраастык олор», «Дьол икки утаҕа», «Олох иһин охсуһуу», «Оборчоҕо оботторуу», «Өрүс бөрөтө», «Бичик» кыһатыгар бэчээттэммитэ «Олоххо бэлэмнээх буол» кинигэлэрэ автор тыыннааҕар күн сирин көрдүлэр. Үгүс айымньылара «Чолбон», «Күрүлгэн» сурунаалларга, республика кини бэчээтигэр, хомуурунньуктарга, учебниктарга бастыҥ уус-уран айымньы холобурун быһыытынан таҕыстылар.
Онтон «Өрүс бөрөтө» арамаана ааҕааччылар сэҥээриилэрин ылан, 2009 с. Таатта улууһун бастыҥ айымньытынан ааттаммыта.
Ол кэнниттэн тутатына «Олорор силискин кэрдимэ» диэн, саха дьоно тыаттан куоракка көһөн киириилэрин проблематын арыйар, романы саҕалаабыта. Төһө да ыарахан ыарыыга ыллардар өрүсүһэн, түүннэри үлэлээн, аҕыйах хонук иһигэр номнуо сүүстэн тахса лииһи суруйбута. Онон илиитин уруучукатыттан, ноутбугуттан араарбакка олорон орто дойдутуттан арахсыбыт, айар үлэтэ кынаттаах аартыгынан айхаллана, арчылана айаннаабыт дьоллоох суруйааччы!
Туһаныллыбыт литература: Алдан кэскиллээх кытылыгар: /[авт.-сост. А. Н. Неустроева]. Дьокуускай: Көмүөл, 2014.- А.Постников /304-308 с.<|endoftext|>
Пинигин Никифор Васильевич
Олоҕун олуктара.
1922 сыллаахха балаҕан ыйын 8 кунугэр Чурапчы оройуонун Хоптоҕо нэһилиэгэр күн сирин көрбүт. 10 сааһыттан холхуоска үлэлээн саҕалаабыт. 1938 сыллаахха Дириҥ 7 кылаастаах оскуолатын бүтэрбитэ.
1943 сылтан 1947 сылга дылы Монголияҕа 20-с мотострелковай, зенитно-артилерийскай диэн полкаларга сулууспалаабыт. Япония сэриитигэр кыттыбыт. Онно сылдьан Большой Хинганы туорааһыҥҥа уонна уута суох Монгольскай истиэбинэн Маньжуриянан айаннарга ситиһиилээх сырыылар иһин Главнокомандующай махтал суругунан наҕараадаламмыт. Уонна Японияҕа кыайыы иһин мэтээллэммитэ. Кэлин аҕа дойду сэриитин II-с истиэпэннээх юбилейнай орденынан наҕараадаламмыта.
1950-53сс. Чурапчы педучилещатыгар үөрэнэн начаалынай оскуола учуутала буолан 1953 сылтан Мэҥэ-Хаҥаласка учууталынан, иитээччинэн үлэлээбитэ. Нэһилиэгэр агитационнай маассабай үлэҕэ агитатортан саҕалаан начальнигар тиийэ үлэлээн ааспыта. Маны таһынан совхоз чиэһин көмүскээн араас күрэхтэргэ кыттара. Мэдээллэрэ, грамоталара туоһу буолаллар.
Дьиэ кэргэнэ.
Кэргэнэ Елена Львовна эмиэ начаалынай оскуола учуутала, үлэ, тыыл бэтэрээнэ. 7 оҕолоохтор: 4 уол, 3 кыыс.<|endoftext|>
Акимов Егор Егорович
От ыйын 17 күнүгэр 1970 сыллаахха Бүлүү Хампатыгар элбэх оҕолоох ыалга үһүс оҕонон төрөөбүтэ. Оҕо сааһа Хампаҕа ааспыта, орто оскуоланы онно бүтэрбитэ.
Бииргэ торообуттэриттэн убайа ыллыыр. Хайа ба5арар ырыаьыт да, ырыа айааччы да саамай кунду чугас киьилэригэр ийэлэригэр ырыа аныыллар. Ол курдук, Егор «Ийэбэр» диэн ырыатын оскуоланы бутэрэн баран суруйбута. Дьэ онтон ылата ырыа кэрэ алыбыгар уйдаран ырыа ыллаан, айбытынан барбыта. 1993-1996 сс. Дьокуускай куорат Култуура уонна Искусство колледжыгар эстраднай отделениятыгар уорэнэр сылларыгар, «Бабочкалаах уолаттар» диэн Неустроевтарга ылласпыта. Уорэнэ сылдьан кэргэнин Надежданы корсон, ыал буолуохтарыттан уьук хоту Өлөөн улууһун Дьэлиндэ боьуолэгэр кэлэн, иккис дойду оностон, бултаан-алтаан олорбута. Биэс оҕолоохтор. Дьэлиндэҕэ тиийиэ5иттэн олохтоох кулуупка, худругунан таьаарыылаахтык улэлээбитэ. Элбэх о5ону, улахан дьону ырыа алыптаах кэрэ эйгэтигэр угуйар. Хоту дойду кэрэ айыл5атын собулээн, дойдуга тапталын инэрэн, Дьэлиндэ туьунан элбэх ырыа автора буолар. Сахалыы ырыа фестивалларыгар куруутун кыттар. Кэргэнинээн Надеждалыын уонна оҕолорун кытта бары бииргэ ыллыыллар. Сыралаах улэтин туоьулуур элбэх грамоталардаах, дипломнардаах.
2015 сыл от ыйын 6 күнүгэр Егор Акимов ыараханнык ыалдьан өлбүтэ.<|endoftext|>
Гаврильев Дмитрий Николаевич
Гаврильев Дмитрий Николаевич - Саха республикатын культуратын үтүөлээх үлэһитэ, документалист-суруйааччы, Российскай Федерация журналистарын союһун чилиэнэ, Таатта улууһун Баайаҕа, итиэннэ Амма улууһун Абаҕа нэһилиэктэрин уонна Амма улууһун бочуоттаах гражданина уонна Бүтүн Россиятааҕы "России верные сыны" диэн конкурс лауреата мэтээллээх.
"Амматааҕы потребительскай общество: 1918-2003 ыллыр" диэн кинигэ "Ааспыт ахтыахха, билиҥҥини билиэххэ" диэн атыы түһүмэҕэр автор Гаврильев Дмитрий Николаевич суруйбут документальнай очеркалара киирдилэр:
"Садыков Федор Шакирович (1897-1985)", "Буойун-бухгалтер И.В.Слепцов", "Федоров Михаил Павлович (1907-1993)", "Атыыһыт А.Е,Аргунова", "Никитин Михаил Семенович", "Кылаабынай бухгалтер В.А,Нестеров", "Кооператор Н.А.Ксенофонтов", "Үтүөлээх эргиэн үлэһитэ".
Олоҕун олуктара.
Гаврильев Д.Н. Амма оройуонун Амма-Наахара нэһилиэгин Өнньүөс бөһүөлэгэр 1938 сыллаахха атырдьах ыйын 24 күнүгэр төрөөбүтэ. 1993 сылтан пенсионер.Амма улууһун Амма сэлиэнньэтигэр кэргэттэрин кытары олорор.
"Амматааҕы потребительскай общество: 1918-2003 сс." диэн кинигэ автора Гаврильев Д.Н. 1962 сылтан саҕалаан, Аҕа дойдуну көмүскүүр Улуу сэрии 1941-1945 сылларыгар Саха сириттэн ыҥырыллыбыт буойуннар тустарынан, Саха республикатын уонна киин уобаластар байыаннай архивтарын фондаларыгар харалла сытар докумуоннарга олоҕуран, кинигэлэри суруйда:<br>
"Өйдобүнньүк": буойуннар ахтыылара, суруктара, өлбүт биллэрилэрэ. – Якутскай: кинигэ изд-вота, 1989.<br>
"Өлбөт өрөгөй": буойуннар ахтыылара, суруктара, өлбүт биллэрилэрэ. – Якутскай: кинигэ изд-вота, 1990.<br>
"Разведчик Г.М.Андросов": письма, документы. – Якутск: ЧИФ "Ситим" 1993.<br>
"Албан аат": буойуннар ахтыылара, суруктара, өлбүт биллэрилэрэ. – Дьокуускай: "Бичик" нац. кинигэ кыһата 1994.<br>
Амма "Өйдөбүнньүк" кинигэтэ: Аҕа дойдуну көмүскүүр улуу сэрии 1941-1945 сылларыгар өлбүттэр биллэрилэрэ уонна эргиллибиттэр испииһэктэрэ. – Дьокуускай: ЧИФ "Ситим" 1995.<br>
"Старший лейтенант Г.М.Андросов" – Дьокуускай: "Бичик" нац. кинигэ кыһата 1995.<br>
Амма улууһун өйдөбүнньүк кинигэтэ: 1941-1945 сс. Аҕа дойду сэриититтэн тыыннаах эргиллибит буойуннар. – Дьокуускай: Бичик 2003.<br>
Маны таһынан, Саха сирин туһунан, 20-с, 30-с уонна 40-с сыллардааҕы кэми кэпсиир "Репрессия уонна реабилитация" диэн 770-тан тахса политическай тутууга – хабыыга түбэспит дьон дьыалаларын туһунан суруйбут кинигэтин "Бичик" кинигэ кыһата 2001 с. бэчээттээбитэ.
Документалист суруйааччы Гаврильев Д.Н. үлэ бастыҥнарын уонна тэрилтэ историятыгар сыһыаннаах кинигэлэри эмиэ суруйталаабыта:<br>
"Көмүс көлөһүн" – Дьокуускай: Литограф, 1997.<br>
"Амма" совхоз: 1930-2000 сс. – Дьокуускай Бичик, 2000.<br>
"Үлэ Геройа П.И.Яковлев" – Дьокуускай Бичик, 2001.<br>
"Амматааҕы статистика": 1921-2001 сс. – Дьокуускай: Агроинформ, 2001.<br>
"Амматааҕы нефтебаза": 1968-2003 сс. – Дьокуускай: Бичик, 2003.<br>
Тус олоҕо.
Кэргэннии Анна Федосеевна уонна Дмитрий Николаевич Гаврильевтар чөл олохтоох, үлүһүйэр үлэлээх дьиэ кэргэн, дьоһун-мааны ыал аатын ылаллар. Иккиэн "Үлэ ветерана" диэн мэтээллээхтэр, иккиэн үлэлээн ааспыт тэрилтэлэрин "Бочуотун кинигэтигэр" үйэ-саас тухары ааттара суруллубута.
Улахан кыыстара Сардаана Дмитриевна – филологическай наука кандидата, кыра кыыс Мария Дмитриевна – историк уонна юрист. Уоллара Дмитрий – орто үөрэхтээх рабочай. Сиэннэрэ Айаал – студент, Дима – үөрэнээччи.
Киһи орто туруу дойдуга үөрэҕи, итиэннэ үлэни эрэ үрдүктүк туттаҕына, кини олоҕун илгэтин таһыма үрдүүр.<|endoftext|>
Мохотчунова Александра Николаевна
Александра Николаевна Мохотчунова — саха биллэр хореограба, «Сарыал» үҥкүү бөлөҕүн тэрийээччитэ.
1933 сыллаахха ахсынньы 28 күнүгэр Сунтаар улууһун баар Илимнииргэ төрөөбүтэ. 1955 сыллаахха Дьокуускайдааҕы музыкальнай-художественнай училищены, 1962 сыллаахха ГИТИС режиссерскай отделениетын бүтэрбитэ. Ойуунускай аатынан музыкальнай-драматическай театрга, Пионердар дыбарыастарыгар, Улан-Удэтааҕы культурнай-сырдатар училищеҕа преподователинэн үлэлээбитэ. Бүтүн Союзтааҕы уонна Арассыыйа уус-уран самодеятельность көрүүлэрин лауреаттарынан буолбут «Сарыал», «Дьулуур», «Дьээ-буо» народнай ансамблары тэрийбитэ.
1962 сыллаахха Москваҕа үөрэҕин бүтэрэн баран Саха музыкальнай театрыгар кылаабынай балетмейстерынан анаммыта. Ол саҕана биир балетмейстер хамнаһыгар үлэтэ элбэҕэ — балет спектаклын, концертнай нүөмэрдэри, опера, драма үҥкүүлэрин туруоруу.
1973 сыллаахха Александра Николаевна университет студеннарын мунньан саҥа коллективы үөскэппиппитэ. Саха үҥкүүтүн оркестр, ырыа доҕуһуоллаах туруоруохха сөбүн көрдөрбүтэ. Николай Кисленко, Виктор Птицын буоланнар идеяларын олоххо киллэрбиппиттэрэ. Сарыал туһунан республикаҕа эрэ буолбакка, киэҥ сирдэргэ билэн барбыттара. Бүтүн Союзка уус-уран самодеятельность көрүүтүгэр түөрт төгүл лауреат үрдүк аатын ылбыппыттара. Кремльгэ Съезтэр Дыбарыастарыгар концертаабыппыттара. Киин телевидение биэриилэригэр уһуллубуппуттара. Румынияҕа, Польшаҕа, Венгрияҕа, Турцияҕа, Испанияҕа, Кытайга, Латинскай Америкаҕа, Болгарияҕа, Чехословакияҕа, Польшаҕа, Югославияҕа, о.д.а. дойдуларга гастроллаабыппыттара. «Сарыалы» сэргэ профтехучилище базатыгар 1979 сыллаахха «Дьээ-буо» ансамблы тэрийбитэ.
1984 сыллаахха Александра Николаевна Мохотчуноваҕа хореографическай искусство Саха Өрөспүүбүлүкэтигэр сайдарын иhин туйгун үлэтигэр үрдук аата иҥэриллибитэ.
Александра Николаевна Мохотчунова саха үнкүүтүн дьин бэйэтинэн, тугун да уларыппакка профессиональнай сайдыы таһымын таһаарбыта, үҥкүү тематикатын, сюжетын, тэтимин хаалларан, үрдүк техникатын тутуһар буолан кини салайбыт ансаамбыллара өрүү үрдүкү күөҥҥэ сылдьаллар<|endoftext|>
Колесов Семён Егорович
1930 сыллаахха алтынньы 14 күнүгэр Акулина Прокопьевна уонна Егор Дмитриевич Охлопковтар дьиэ кэргэннэригэр төрөөбүтэ. Кини орто уонна үрдүкү кылаастарга үөрэнэригэр ийэтин бииргэ төрөөбүт убайыгар Колесов Василий Прокопьевичка иитиллибитэ уонна үөрэммитэ, ол иһин Колесов диэн буолбута. Хас да сыл Өлүөхүмэҕэ үөрэммитэ, орто оскуоланы Таатта оройуонугар Ытык-күөлгэ 1949 сыллаахха ситиһиилээхтик бүтэрбитэ. Онтон 1950 с. Дьоккуускайга педагогическай институт нуучча тылын салаатыгар ситиһиилээхтик туттарсан киирбитэ. Эргиччи талааннаах уолу спорт хас да көрүҥэр институт сүүмэрдэммит хамаандатыгар чилиэнинэн ылбыттара. Онтон ыалдьан хаалан салгыы үөрэммэтэҕэ. 1951 с. Красноярскайдааҕы политехническай институкка киирбитэ. Төннөн кэлээт, Ытык-Күөлгэ физкультура уонна спорт оройуоннааҕы комитетын бэрэссэдээтэлинэн ананан икки сыл үлэлээбитэ.
1953 сыллаахха Алдан эҥэринээҕи нэһилиэктэр Таатта оройуонуттан арааарыллан Томпо оройуонугар бэриллибиттэр. Ол кэмҥэ Кириэс-Халдьаайы Томпо оройуонун киинэ этэ. Семен Егорович төрөөбүт түөлбэтигэр төннөн библиотека сэбиэдиссэйинэн үлэлиир. Онтон 1954 сыллаахтан педагогическай үлэтин саҕалыыр. Сыл тохтоло суох физкультура учууталынан үлэлиир. Кини үлэлиэҕиттэн үөрэнээччилэр спордунан дьарыктаналлара олус күүһүрбүт. Семен Егорович тус бэйэтэ араас күрэхтэһиилэргэ, кэнсиэрдэргэ көхтөөхтүк кыттара. 1958 с. Дьокуускайга Саха АССР норуоттарын иккис спартакыйаадатыгар үөрэнээчитиниин Толбонов Мишалыын хапсаҕайга республика чемпионнара буолбуттара. Онтон 1961, 1962 сыллардаахха чэпчэки аҥаардаах уонна орто ыйааһыҥҥа тустан эмиэ чемпионнаабыта. Спордунан эрэ муҥурдаммакка нэһилиэктээҕи, оройуоннааҕы ыытыллар тэрээһиннэри үрдүк таһымнаах тэрийэрэ. Семен Егорович үөрэнээччилэрэ кини туйаҕын хатаран үгүстэрэ спорт эйгэтигэр республика араас улуустарыгар учууталлаабыттара, тренердаабыттара. Кини үөрэппит оҕолоруттан бастыҥ спортсменнарынан В.Г Саввина, А.Д Харитонова, В.Г Кутяркина, М.С Толбонов, Г.А Степанова, атах оонньуутугар спорт маастара Н.Д Аргунов, маастарга кандидаттар В.В Габышев, Н.А Ючюгаев, В.П Карбаканов, Е.С. Мекюрдянов уо.д.а.
1955 с. Сахасталина Гаврильевналыын ыал буолан үс кыыс, биир уол оҕолоноллор. Оҕолоро эмиэ республика туйгуннара буоллаллар. Сахасталина Гаврильевна педагогическай үлэ, тыыл ветерана, Саха Республикатын үөрэҕэриитин туйгуна, РФ уопсай үөрэҕэриитин бочуоттаах үлэһитэ. Колесовтар дьиэ кэргэннэрэ Саха Өрөспүүбүлүкэтин учууталларын династияларын ахсааныгар киирсэр.
Семен Егорович ыарахан ыарыыттан 2003 c. сэтинньи 21 күнүгэр 73 сааһыгар өлбүтэ.<|endoftext|>
Захарова Евдокия Гаврильевна
1935 с. балаҕан ыйын 19 күнүгэр Ыҥаа нэһилиэгэр төрөөбүтэ.
1957 с. Дьокуускайдааҕы мед. училищены бүтэрэн дойдутугар 7 сыл биэлсэрдээбитэ. 1971 с. СГУ история салаатын кэтэхтэн үөрэнэн бүтэрбитэ уонна 1964 с. Ыҥаа оскуолатыгар 37 сыл учууталлабыта уонна дириэктэрдээбитэ.
Ыҥаа сиригэр-уотугар дьон олохсуйуутун туһунан маннык үһүйээни кэпсиир этилэр. Үс үйэ анараа өттүгэр Уус-Маайаттан Захаров диэн эбээн киһитэ бу сиргэ маҥнай кэлэн олохсуйбут. Кини үс ойохтоох эбит. Ойохторун сир-чир аайы туспа балаҕан сылдьан бултаан-алтаан астарын булан, мастарын мастаан дьаһайан олорбут. Ол киһиттэн билигин Захаровтар диэн халыҥ аймах үөскээбиттэр. Олорбут сирэ Соболоох күөл тура буолуон сөп, онно чугас-чугас үс балаҕан баара үһү. Онтон сыыйа атын сирдэртэн Уус-Амматтан, Саһылтан, Кириэстэн, Өймөкөөнтөн дьон кэлэн олохсуйан барбыттар.
Күүстэх Сөдүөт аҕата Мэрэкээс диэн хос ааттаах киһи «Мэндэкэҕэ» олорбут. Бу Мэрэкээс Биридьээл диэн чугас аймахтаах (ини-биилэр?) эбит. Биридьээл уолуттан Микиитэттэн элбэх ыччат Ыҥааҕа тарҕанар – Бочукулар, Кыра Сөдүөттээх (Мэҥэ-Алдан) Неймоховтар ийэлэрэ Даарыйа (Мэҥэ-Алдан), Тааттаҕа Рахлеевтар уо.л.а. Күүстээх Сөдүөт төһө күүстэҕэ биллибэт, ол эрээри кини ыччаттара уксулэрэ төрөлкөй, күүстээх дьон буолаллара кини да мээнэҕэ Күүстээх диэн ааттамматаҕа буолуо. Иккиһинэн, кини кэргэнэ нуучча дьахтара эбит, кинилэртэн ыраас хааннаах, толуу ыччаттар үөскүүллэр. Кинилэр тоҕус оҕолоноллор, аҕалара өлөн ийэлээрэ кыайан иитиминэ кинилэри борохуокка олордон ыыталаан кэбиспит. Биир кыыс Саһыл нэһилиэгэр олохсуйбут, Чокуурап диэн киһиэхэ кэргэн тахсыбыт, биир кыыс Кириэс-Халдьаайыга Ичигэскэ Киргиэлэй Саввиҥҥа-Нохойоҕо эргэ тахсыбыт, киниттэн элбэх ыччат хаалар, оҕолоро – учуонай-зоотехник Мария, Пантейлемон, Вера, Иван, Пелагея диэн кыыс Дабаччымаҕа Хабырылла Лыглаевка эргэ тахсар, киниттэн республикаҕа киэҥник биллибит советскай-партийнай үлэһит В.Г. Лыгаев төрүүр, кини уола А.В. Лыглаев техническэй наука доктора, профессор, Дьокуускайга олорорбута, үлэлээбитэ.
Биир уола Уйбаан Саллаат диэн хос ааттаах киһи эмиэ күүстээх, быһый киһи эбит, кини от охсорунан нэһилиэгэр аатырбыт. Хайаттан сүүрэн түһэбин диэн маска охсуллан өлбүт. Кини уола Охонооһой Өймөкөөҥҥһ олохсуйбут, кыыһа Марина Слепцова сэттэ оҕону төрөппүт.<|endoftext|>
Гоголев Василий Иннокентьевич
Гоголев Василий Иннокентьевич — Саха Өрөспүүбүлүкэтин үөрэҕириитин туйгуна, Саха Өрөспүүбүлүкэтин култууратын туйгуна, Саха Өрөспүүбүлүкэтин Суруйааччыларын сойууһун чилиэнэ.
Дьокуускай куорат 33 № орто оскуолатыгар уруһуй, технология учууталынан үлэлиир.
Олоҕун олуктара.
Мэҥэ Хаҥалас оройуонун Балыктааҕар 1956 с. алтынньы 8-гар төрөөбүтэ.
1975 с. Балыктаахха оскуоланы бүтэрбитэ.
1979 с. Намнааҕы художественнай педучилищены,
1985 с. Хабаровскайдааҕы култуура институтун бүтэртээбитэ.
1985—1987 сс. Үөһээ Бүлүү култууратын систематыгар ситиһиилээхтик үлэлээбитэ.
1987—1990 сс. Үөһээ Бүлүүтээҕи 2 ньүөмэрдээх оскуолаҕа, М. А. Алексеев аатынан республиканскай гимназияҕа үлэлээбитэ.
1990—1999 сс. Ускуустуба оскуолатын художественнай кылааһыгар тахсыылаахтык үлэлээбитэ.
1998—2000 сс. «Суор тиһэх кыланыыта» диэн видеодетектив сценарийын суруйан уус уран киинэ устубута.
М. К. Аммосов аатынан Хотугулуу-Илиҥҥи Федеральнай университетын РФ Илиҥҥи олохтоох омуктарын тылларын уонна культуураларын институтун Саха литературатын магистрана.
Хоһоон суруйуута.
Хоһоону 1990 сыллартан суруйар.
1996 с. Үөһээ Бүлүүгэ маҥнайгы хоһооннорун хомуурунньуга бэчээттэммитэ.
2013 с. Көһөрүллүү, — диэн сэһэнин «Бичик» кинигэ кыһата,
2013 с. Хоһуун таас, -диэн сэһэнин «Сайдам» кинигэ кыһатао бэчээттээбиттэрэ.
2013 с. Герой Ийэ — Далбар Хотун ахтыылар брошюраларын бэчээттэппитэ.
2014 с. «Көһөрүллүү», «Хоһуун таас» сэһэннэри Хараҕа суохтар республикатааҕы библиотекалара аудио кинигэлэр гынан таһаарбыттара.
"Ийэкээм" диэн хоһоонугар айыллыбыт ырыа:
Үрдэл национальнай музыкальнай бириэмийэ кыайыылааҕа,
Этигэн Хомус «Бастыҥ ырыа», «Көрөөччүлэр биһирэбиллэрэ» номинациялары ылбыта. Ил Дархан «Норуот сөбүлүүр ырыата» диэн граанын хаһаайына буолбута.
«Ийэкээм» хоһоонугар видеоклип устубута, клииптэр күрэстэрин бастыҥ клиибинэн ааттаммыта. Дьон сэргэ биһирэбилин ылбыта.
Тус олоҕо.
Кэргэннээх, үс оҕолоох, сэттэ сиэннээх.
Наҕараадалара.
Саха Өрөспүүбүлүкэтин үөрэҕириитин туйгуна,
Саха Өрөспүүбүлүкэтин культуратын туйгуна,
Саха Өрөспүүбүлүкэтин Суруйааччыларын сойууһун чилиэнэ.
Саха Өрөспүүбүлүкэтин ИДьМ Түөскэ кэтиллэр «ЗНАК ПОЧЕТА» бэлиэ кавалера.
200 лет МВД России юбилейнай мэтээлинэн наҕараадаламмыта.<|endoftext|>
Саха үҥкүүтүн чинчийээччилэрэ
Саха төрүт культууратын өйдөбүлүн быһаарыы.
Саха төрүт культуурата диэн, өбүгэлэрбит биһиэхэ хаалларбыт итэҕэллэрэ, сиэрдэрэ - туомнара, алгыстара, таҥастара, мындыр этиилэрэ, өс хоhоонноро, олохторо - дьаһахтара, үгэстэрэ, үнкүүлэрэ барыта саха төрүт культууратыгар киирсэр.
Үҥкүү итэҕэли кытта ситимэ.
«Үҥкүү» - саха тылын этиитинэн «үҥк» диэн тылтан үөскээбит, ол эбэтэр сүгүруйүү, үнэр-сүктэр диэн тылтан тахсар.
Саха үҥкүүтэ итэҕэли кытта ыга ситимнээх. Тоҕо диэтэххэ сахалар былыр- былыргыттан хамсаныы нөнүө айыыларга, кыылга – сүөлгэ сүгүрүйэллэрэ. Үнкүүгэ улахан оруолу хамсаныы оонньуур уонна үнкүү ис хоһооно.
Өбүгэлэрбит үнкүүлэрин бастакы чинчийбит дьоннор:
Революция иннинэ биһиги итэҕэлбитин, өбүгэлэрбит үнкүүлэрин, хоту наруоту үөрэппит, чинчийбит дьоннор - А.Ф. Миддендорф, Р. К. Маак, И.Я.Худяков, В.Л.Серошевскай, Э.К. Пекарскай, С.В. Ястремскай, Н.А,Веташевскай о.д.а. буолаллар.
Саха чинчийээччилэриттэн А.Е.Кулаковскай, П.А. Ойуунускай, Г.В. Ксенофонтов, С.И. Боло, А.А.Саввин саха төрут үҥкүүтэ образтан, сюжеттан тахсарын ыйбыттар, элбэх материаллары хомуйбуттар, үөрэппиттэр. Холобур П.А.Ойунускай саха үҥкүүтүн үгэс буолбут хамсаныыларын сылгы–сүөһүнү кытта ситимниир. Ол туһунан «Влияние коневодства на игры и танцы» диэн суруйуутугар бэлиэтиир. Сылгы, биэ, кулунчуктар хамсаныыларын үтүктэр хамсаныылар саха үҥкүүтүгэр балай да элбэхтэр. Умнуллубут үҥкүүлэр ахсааннарыгар киирэр былыргы итэҕэли кытта ситимнээх ритуальнай битииһиттэр үҥкүүлэригэр сылгыны үтүктэр хамсаныылар эмиэ элбэхтэр. Ону битииһиттэр, ойуун үҥкүүтэ туоһулууллар. Онтон А.Е.Кулаковскай төрүт саха үҥкүүтүн «Битии» итэҕэлгэ, алгыска тутталлар диэн эппит. Холобур: ыһыахха, айыыһыт тардыыга, ынахсыт тардыыга, урууга, көтөҕүүҥҥэ у.д.а. Г.В.Ксенофонтов ойуун үҥкүүтүн «Священная конская пляска» диэн быһаарара ити үҥкүү ассоциативнай тотематическай характердааҕын дакаастаабыт.
Бастакыннан терут саха үҥкүүтүн чинчийээччинэн 1950 сыллардаахха М.Я.Жорницкая саҕалаабыта - этнохореограф. Кини «оһуохай» 5 араас көрүҥүн чинчийбит.
М.Я.Жорницкая олоҕо уонна айар үлэтэ.
Мария Яковлева Жорницкая 1921 сыллаахха атырдьах ыйын 24 кунугэр Днепопетровск куоратыгар тереебутэ.
Киевскай академическай театр уонна балет техникумун, Дьокуускайдааҕы педагогическай институт историческай факультетын бутэрбитэ.
История билимин хандьыдаата.
А.Г. Лукина- международнай, всероссийскай, всесоюзнай лауреат. Кини аан бастаан саха сиригэр күрэҕинэн үҥкүү бөлөҕүн төрүттээччи.
А.Г.Лукина олоҕо уонна чинчийэр үлэлэрэ.
Ангелина Григорьевна Лукина Горнай улууһун Бэрдьигэстээҕэр 1949 сыллаахха атырдьах ыйын 8 күнүгэр төрөөбүтэ.
Московскай государственнай культура институтун (1975) бутэрбитэ. Доктор искусствоведения(2005) буолбута.
Культуура уонна искусства колледжыгар учууталынан улэлээбитэ, Соҕуруунну - хотугу государственнай академия культура уонна исскуства эйгэтигэр үлэлээбитэ, профессор кафедры фольклора и национальной культуры Якуского государственного университета им. М.К. Аммосова, билигин Арктическай государственнай институт культуура уонна искусства эйгэтигэр үҥкүү кафедратын сэбиэдэссэйинэн үлэлиир.
Хореографическай искусстваҕа сөптөөх 15 араас кинигэни таһаарбыт, «Традиционная танцевальная культура якутов»(Новосибирск, наука, 1998), Биир чулуу үнкүүнү туруорааччы, аан дойдуга саха национальнай үҥкүүтүн таьаарбыта, суусчэкэ үҥкүүнү аан дойду сыанатыгар таһаарбыт.
«Традиционные танцы саха; идеи, образы, лексика»(Новосибирск.наук. 2005), «Образы олонхо: кинетика и одежда»(2010) кинигэлэри, уонна 150 ча араас ыстатыйалары таһаарбыт.
Үрүҥ көмүс мэтээлинэн, араас бочуотнай грамотанан наҕараадаламмыт.<|endoftext|>
Неустроев Михаил Дмитриевич
Михаил Дмитрьевич Неустроев 1915 сыллаахха алтынньы 15 күнүгэр Боотуруускай улууһун Сүпсүк нэһилиэгэр төрөөбүтэ. Кини Дьокуускайдааҕы пединститукка үөрэммитэ уонна 1936-37 сылтан педагогическай үлэтин Амма сэттэ кылаастаах оскуолатыгар ахсаан учууталынан саҕалаабыта.
1943 сыл бэс ыйын 24 күнүгэр оскуолаҕа директордыы олорон военкомакка ыҥырыллыбыта. Сэрии бүппүтүн кэннэ учууталлары инники ыыталаабыттар. Ол эрээри справката хойутаан тиийэн 1946 сыл атырдьах ыйыгар бурдук быһа сырыттахтарына кэлбит. Онтон ыла 1988 сылга диэри 51 сыл устата биир оскуолаҕа үлэлээбитэ. Сиэнин ахтыытыттан: Эһээбит үөрэнээччилэрэ кинини сымнаҕас майгылаах, эйэҕэс учуутал быһыытынан сыаналыыллар эбит.​ Үөрэх дьыла бүтүүтэ хас биирдии үлэһиккэ характеристика суруллар эбит. Биһиги эһэбит характеристикатыттан быһа тардан аахтахха Общественник, массовик, активист и инициатор в духе коммунистическом воспитании учащихся. Имеет хорошее, вежливое отношение с учителями и учащимися. Имеет большую склонность и талантливость в педагогической специальности
Бочуоттаах гражданин
1938 сыллаахха хос эбэбит Төлөйтөн төрүттээх Дьячковская Мария Федоровналыын дьылҕаларын холбоон 50 сыл устата иллээхтик, эйэлээхтик 8 оҕону төрөтөн, улаатыннаран үлэһит оҥорбуттара.
Хос эһэм 21 сиэннээх, 37 хос сиэннээх, 11 хос-хос сиэннээх. Эһэм суолун утумнаан учуутал буолбут аймахтарбын үөрэттим.
Учуутал буолбут оҕолоро.
1. Неустроев Виталий Михайлович – 1963с. СГУ-ну бүтэрэн нуучча тылын, литературатын идэтин ылбыта. Амма, Хадаар, Сылан, Чурапчы алын сүһүөх учууталынан, директорынан үлэлээбит. Туйгун категориялаах директор, РСФСР норуотун үөрэҕириитин туйгуна, СР үтүөлээх учуутала. Педстаж 40 сыл.
2. Сысолятина Матрена Михайловна – Бүлүүтээҕи педучилищены, Магадааннааҕы пединституту бүтэрбитэ. Начальнай кылаастарга 40-тан тахса сыл үлэлээбитэ. Үрдүк категориялаах методист учуутал. РСФСР, ССРС норуотун үөрэҕириитин туйгуна. Первая моя учительница знагынан наҕараадаламмыта.
3. Неустроев Николай Михайлович – 1975с. Якутскайдааҕы педучилищены физкультурнай отделениетын бүтэрбитэ. Амма, Чурапчы орто оскуолаларыгар физкультура учууталынан 10 сыл үлэлээбитэ.
4. Сысолятина Валентина Михайловна – 1989с. Томскайдааҕы государственнай университет математическай факультетын бүтэрэн, математика учууталынан 30-ча сыл үлэлээбитэ.
Уонна 2 кийиитэ
1. Неустроева Мария Дмитрьевна – Бүлүүтээҕи педучилищены бүтэрэн, начальнай кылаас учууталынан 40-ча сыл үлэлээбитэ. РСФСР норуотун үөрэҕириитин туйгуна. Урааҥхай саха оҕото программа уонна пособие автора.
2. Неустроева Дария Устиновна – 1983с. Иркутскайдааҕы институт омук тылын факультетын бүтэрэн, французскай тыл учууталынан 20-чэ сыл үлэлээбитэ. СР үөрэҕириитин туйгуна.
Учуутал идэтин баһылаабыт сиэттэрэ.
1. Пестерева Марина Егоровна – СВФУ пединститут дошкольнай педагогикатын салаатын бүтэрбитэ. Ымыы уһуйаан методиһынан өр сылларга үлэлээбитэ, билигин эбии үөрэхтээһин салайааччыта. СР үөрэҕириитин туйгуна.
2. Неустроев Сергей Витальевич – ЧГФКИС физкультурнай салаатын бүтэрбитэ.
3. Павлова Елена Сергеевна – СВФУ культурологияҕа салаатын бүтэрбитэ.
4. Павлова Майя Сергеевна – Бүлүүтээҕи педучилищены, Якутскайдааҕы педакадемияны бүтэрэн начальнай кылаас учууталынан үлэлээбитэ 16 сыл буолла.
5. Неустроева Елизавета Николаевна – СВФУ математическай факультетын бүтэрбитэ.
6. Неустроева Саргылана Витальевна – Санкт-Петербургтааҕы Герцен аатынан университет нуучча тылын факультетын бүтэрбитэ. Туйгун категориялаах нуучча тылын, литературатын учуутала.
Хос сиэттэрэ.
1. Сысолятин Иннокентий Александрович – Якутскайдааҕы индустриальнай колледжы бүтэрбитэ. Ожулун нэһилиэгэр мастер производителинэн 4 сыл үлэлээбитэ.
2. Пестерев Павел Александрович – ЧГИФКИС – физкультурнай салаатын бүтэрбитэ.
3. Пестерев Тимур Александрович – ЧГИФКИС физкультурнай салаатын бүтэрбитэ.
4. Неустроева Айсена Сергеевна – СВФУ омук тылын салаатын бүтэрбитэ.
Учуутал идэтин баһылаары үөрэнэ сылдьар хос-хос сиэттэрэ.
1. Павлова Анита Михайловна – СВФУ пединститут начаальнай кылаас учууталыгар 1 курска үөрэнэ сылдьар.
2. Павлов Сергей Александрович – Нерюнгритааҕы ЮЯТКолледжка физкультура учууталыгар 1 курска үөрэнэ сылдьар.
Ырытан көрдөххө аҕаларын, эһэлэрин суолун батыһан 4 оҕото, 2 кийиитэ, 6 сиэнэ, 4 хос сиэнэ, 2 хос-хос сиэннэрэ учуутал идэтигэр үөрэммиттэр, үөрэнэллэр. Онтон 3 сиэнэ, 1 хос сиэнэ билигин учуутал бочуоттаах аатын ылан үлэлии сылдьаллар. Хос эһэбиттэн саҕалаан учууталлыыры 4 көлүөнэ салгыыр эбит.
Барыта 340 сыл оҕону иитиигэ-үөрэтиигэ дууһаларын уурбут учууталлар, 2010 сылга ылбыт Неустроевтар педагогическай династиялара знагтарын салгыыллар.<|endoftext|>
Оҕо эрдэхтээҕим
«Оҕо эрдэхтээҕим» — эбээн литэрэтиирэтин төрүттээччи Николай Саввич Тарабукин 1938 сыллаахха сахалыы суруйбут сэһэнэ. Айымньы автобиография хабааннаах.
Сүнньүнэн.
Сэһэни бастаан ылан көрдөххө киһи олус сэҥээрбэт, онтон илиигэр тутан ис-иһигэр киирэн аахтахха сүрдээх интэриэһинэй, киһини толкуйдатар, элбэххэ үөрэтэр ис хоһоонноох.
Айымньы эбээн норуотун олоҕун-дьаһаҕын, күннээҕи түбүгүн туһунан. Бу барыта кыра уолчаан хараҕынан көрдөрүллэр. Хоту дойду тыйыс айылҕатыгар көс омук туруулаһыыта — сүрүн хартыына буолар.
Сэһэҥҥэ сүрүн герой уобараһа.
Сэһэн сүрүн дьоруойа — Эминньэх уолчаан. Эбээ, эһээ, ийэ тапталыгар сууланан олус аһыныгас, киэҥ көҕүстээх оҕо. Маннык буола улааппытыгар иитии улахан оруолу оонньуур.
Эбээннэр, оҕолорун хаһан да күрүөҕэ-хаһааҕа туппаттара, онон «айылҕа оҕолоро» тугут, таба ортотугар көҥүллүк сылдьан олоххо үөрэнэллэрэ.
Уоллара биирдэ эмэ сыыстаҕына, буруйу оҥордоҕуна дьонноро улаханнык мөхпөттөрө. Эйэ дэмнээхтик кэпсэтииннэн муҥурданаллара. Ол да иһин буолуо уоллара дьонун үрдүктүк тутара, барытыгар көмөлөһөн иһэрэ. Көс дьон оҕотун сиэринэн тордох иһигэр-таһыгар илии-атах буолара дьонугар. Тоҕус сааһыгар убайыгар табаһытынан үлэлии киирэр: «Тоҕус сааһым туолуутугар убайбар, таба көрөөччү буоллум. Убайым саха баайдарын, атыыһыттар табаларын тутар этэ» [4, c. 49]. Баайдар оҕолорун кытта барыстаҕына Эминньэҕи атаҕастаан тахсаллара, ытаталлара. «Баай оҕолоро сыалаах этинэн өйүөлэнэллэр. Миэхэ туох да суох. Арыт сылбархай ууну иһэбин. Кинилэргэ алыс ымсыырабын, силбин быһа ыйыста олоробун» [4, c. 49]. Уонна саамай кыһыылааҕа аҕата суоҕунан сирэй-харах анньаллар. Ону барытын уолчаан олус ыараханнык, дууһатыгар охсуулаахтык ылынара. Тоҕо оҕолор туора көрөллөрүн, бэйэлэрин кэккэлэригэр киллэрбэттэрин өйдөөбөтө. Маннык ыарахан түгэннэргэ эрэллээх эһэтэ, күн күбэй ийэтэ суон дурда-хахха буолаллара. Уолга дьоно саамай чугас доҕотторо. Эһэтин батыһа сылдьан араас албастарга, бултуурга үөрэнэрэ, ол түмүгэр: «Сэттэбин туолуубар бэйэм тииҥниибин. Ол аата ийэм үөрүүтэ улаатар» [4, c. 19]. Маны барытын кини дьонун үөрдээри кыһанара. Эбэлээх, ийэтэ уолларыгар олус итэҕэйэллэрэ, эрэнэр эрэллэрэ кини эрэ этэ. Ийэтэ наар этэрэ: «Оҕом улаатан дьонун иитиэ-аһатыа, улахан киһи буолуо» — диэн бигэ эрэллээҕэ.
Мантан сиэттэрэн эттэххэ, Н. С. Тарабукин сэһэнигэр бэйэтин олоҕун суруйбут буолан ааҕааччыга сүрүн уобарас дьоруойа ордук итэҕэтиилээхтик өйдөнөр. Суруйааччы уобараһынан бэйэтин оҕо сааһа хайдах курдук ыараханнык ааспытын ис иһиттэн дириҥник көрдөрөр — киһиэхэ тиийимтиэ гына.
Уопсайынан эттэххэ, сэһэҥҥэ сүрүн уобараһынан Н. С. Тарабукин бэйэтин олоҕун, ону таһынан эбээн норуотун олоҕун-дьаһаҕын көрдөрбүт. Баай уонна дьадаҥы сыһыана сытыырхайан туруоруллар.
Көстөрүн курдук, Н. С. Тарабукин араас ыарахан усулуобуйаларга сылдьан өйө-санаата бүтүннүүтэ айар улэҕэ, эбээн норуотун культуратын үөрэтиигэ, ону тэҥэ общественнай улэҕэ кыттыыга этэ.
Сэһэнигэр даҕаны, дьиҥнээх олоҕор Н.Тарабукин олус судургу киһи этэ, ону ааһан дьону олус сыаналыыра. Киһини барытын бэйэтин боростуойун курдук саныыра.
Николай Тарабукин бэйэтин дьиҥ олоҕун суруйбут буолан киһи ордук чугастык ылынар. Кыра оҕо тулата барыта ыраас, сырдык, кини өйүгэр-санаатыгар хараҥа санаа суох. Төһө да ыарахан олохтооҕун иһин кырачаан уол санаата күүстээх, атаҕастабылы-баттабылы түргэнник аһарынар. Оҕолуу санаалаах буолан чэпчэкитик ылынан, олох ыарахаттарыгар бэриммэккэ, сырдык суолга үктэнэн улахан, үөрэхтээх киһи буола улаатар. Уобарас сүрүн хаачыстыбатынан буолаллар: күүстээх санаа, тулуур, үчүгэй олоххо тардыһыы, ыарахаттары тулуйуу.
Н. С. Тарабукин — дьиҥнээх норуоттан тахсыбыт поэт. Былыргы табаһыт эбээннэр аас-туор, эрэй-муҥ аргыстаах олохторун аҕыйах тылынан, бэргэнник ойуулуур.<|endoftext|>
Аргунова Евдокия Гаврильева кэпсээнэ
Мин Аргунова Евдокия Гаврильевна 1932 сыллааха тохсунньу 7 кунугэр Мэнэ – Ханалас улууЬун Мооруктай нэьилиэгэр Аргуновтарга улахан о5оннон торообутум. А5ам Аргунов Гаврил Денисович1907сыллаахха Алтан нэьилиэгэр Нээнистэргэ бэьис озонон тереебут. Кыра уерэхтээх. Маннай Ача артыалга киирбит кэлин холкуоска биригэдьиирдээбит. 1937 сыллаахха Абалаах санаторийга завхоьунан улэлээбитэ, дьону эмтииргэ анаан бадарааны оргутан, сылаас бадарааны бэлэмнииллэрэ. Армияза маннайгы хомуурга 1941 сыллаахха от ыйын 29 кунугэр ынырыллыбыт. Убайа Дьегуер этэринэн быраатым саха саарына мындыр этэ. Ленинградскай уобаласка сэриилэьэ сылдьан сураза суох суппут. Ийэм Аргунова (Солдатова) Мария Прокопьевна 1917 с. т. Абалаах санаторийыгар танас сууйааччынан улэлээбитэ. Танаьын Суола урэ5эр сатыы баран, баанньык оттон, оргутан илиинэн сууйара. Танаьын о5уьунан таьаллара. А5ам Абалаахтан сэриигэ барбыта. Мин, быраатым Проня, балтым Шура буолан сыыр урдугэр туран, азабыт со5ото5ун сэриигэ барарын атаара коро хаалбыппыт. Ийэбит бу кэмнэ танаьын сууйа сылдьар этэ. Биьигини куьун эьэбит Денис Холболоох ферматыгар туун иччитэх тон дьиэ5э хааллартаабыта. Онно ийэм доярканан, онтон оскуолаза улэлээбитэ. Оччолорго мин оскуола5а уорэнэ иликпин. 1942 сыллаахха сут сыл буолбута. Сайын киьи кыайан хаампат гына тоомпор (улахан, кыра аьыынка) биир туун биир алааьы сиирэ. От-мас тута хагдарыйан иьэрэ. Ол аьыынкалары танаьынан мунха оностон дирин дьаама5а туьэрэн комоллоро. Азам сэриигэ барарыгар ийэм оьо5остоох хаалбыта, уол озо торообутэ. 11 сааспар Бутэйдээххэ оскуолаза уорэнэ бардым. Попова Елизавета (Анна Власьевна эдьиийигэр), Буотурдээххэ олорон уорэммитим, кинилэр бэйэлэрэ о5олоро суох этэ. Сарсыарда эрдэ туран, ынахтарын ыан баран, оскуолаза уерэнэ барарым. Кунус оскуолаттан кэлэн баран, ынахтарбын ыырым уонна бурдук тардаммын лэппиэскэ онорорум. Елизавета ыалдьан оронно сытара, онон Буотургэ комолоЬебун. Ити гынан икки эрэ кылааьы уорэммитим. Ийэм Курдьэх ферма5а ыанныксытынан улэлиир этэ. Мин оскуолаттан бутэн, улахан киьи буолан, ийэбин кытта тэннэ тугу барытын улэлиирим. Иккилээх уолбут хоргуйан олбутэ. Куннэ киилэ анара халбыыр уут биэрэллэрэ. Кыахтаах ыалга улэлээммит аьыыр этибит. Сэрии кэмэ буолан, Курдьэххэ улахан анара дьахтар, эмээхсин-о5оннор, о5о-уруу эрэ бааллара. Элбэх киьи, озо хоргуйан олбутэ, аьыынка тугу да хаалларбат этэ.
1948 сыллаахха куьун туорт ыал буолан Бутэйдээхтэн Аммаза сатыы ынахтарбытын уурэн кыстыы бардыбыт. Ол куьун баран иьэн Амма урэзин тонорун кэтэьэн урэх аттыгар хаста да хоммуппут. Ерус турбутун кэннэ Аммаза кыстаабыппыт, саас тоттору Бутэйдээххэ костубут. Мин ити са5ана 16 саастаахпын, тиийэн бурдук ыЬыытыгар улэлиирбит да, бурдукпутун аЬынка ситэ ууннэрбэт этэ.
1949 с. от, ас суо5уттан, сэттиэ буолан аттарга, о5уска малбытын, улэ5э туттар тэриллэрбитин тиэйэн Бэстээ5и паромунан туораан, Горнай оройуон Ма5араЬыгар тиийдибит. НэЬилиэк аттыгар баар дул5алаах сири анаабыттарын оттоотубут, ол кэннэ ыраах, кута сиргэ от эбинэ тиийбиппит, олоруохтаах ампаар дьиэбит урдэ, аана суох этэ. Ону оностон, биир ый оттоотубут. Сирбит уулаах, сииктээх буолан суеЬу тириитинэн атахха кэтэр эмтиирэ оностон, оттуурбутугар кэтэн быыЬанарбыт. КиэЬэ кэлэн сарсыарда кэтэрбитигэр хатан хаалбатын диэн эмтиирэбитин ууга уган хонор этибит. Оттоон бутэн, куЬуеру, атырдьах ыйын бутуутэ дойдубут диэки теннен истибит. Айаннаан куоракка тиийэрбит икки биэрэстэ курдук хаалбытын кэннэ, утары Бутэйдээхтэн дьонум, ийэм, балтылаах бырааппын илдьэ, барыта уонтан тахса суеЬу керееччу дьахталлар (сэриигэ баран елбут саллааттар кэргэттэрэ, оччотоо5у ыарахан олох охсуутуттан тулаайах хаалбыт дьахталлар) уонна эмиэ биир соччо оскуола саастаах о5олор уерэммэккэ Горнай диэки суеЬулэрин уурэн, малларын о5ус соьор тэлиэгэтигэр тиэйэн иЬэллэрин керустубут. Мин ийэм аа5ы керен олус кыЬыйдым, то5о кэллин диэн ыйытабын. СубэлэЬэн мунньахтаатыбыт, ол тумугэр бары теттеру теннер буоллубут. Ма5араска оттоспут дьонтон иккитэ Бутэйдээхтии турдулар. БиЬиги хаалбыттар Кэнкэмэ5э хоннубут. Онтон суеЬулэрбитин уурэн, кэнниттэн батыьан, иккилии кеЬу айанныы-айанныы сиргэ, ыалга хоно-хоно уьун айаны айаннаан, Бэрдьигэстээххэ тиийэн Эбэ5э хонон баран, Кировскайга тиийдибит. Ынахтарбытын далга хаайан, аЬатан, олохтоох доярка дьахталлар ынахтарбытын ыатылар. БиЬиги кулуупка хоннубут, кыра ба5айы дьиэ, кэлин умайбыта ол дьиэ. Кулуупка Кириллов Уйбаан кэргэнэ Ааналыын олороллоро, биир уоллаахтара (Уйбаан буолуо, бука). Тиийэн бурдук тардар суорунабытын илдьэ сылдьабыт, бурдук тардан лэппиэскэ мэЬийэн, Дьячковская Анна Ивановна дьонугар тахсан, оЬоххо буЬаран сиэтибит. Айаммыт тухары бурдукпутун суоруна5а тардан лэппиэскэ оностон ыалга хоннохпутуна утэЬэ5э уелэн кемулуеккэ сыЬыаран буЬаран сиирбит, аара сиргэ хонор кэммитигэр кулуЬун уотугар буьарынан сиэн абыранарбыт. Ааныс оччолорго кыра кыыс дьонугар кемелеЬен ынах ыыра.
Онтон салгыы аны, айаннаан Тугэнэ5э тиийдибит. Аара (сир аата надо) суеЬу аЬыыр отун булбакка, арыыга хоннубут. Тугэнэ5э тиийэн, Андреев Дьаакыптаахха ус хоннубут. Оччолорго Дьаакып армияттан кэлэн биригэдьииринэн улэлиирэ. Дьиэ5э Дьаакып ийэтэ, а5ата, балта Варвара (кэлин Кардашевскай Егорга кэргэн тахсыбыта) бааллара. Дьаакыптаах суурэн-кетен, кемелеЬен абыраабыттара. Хаар туЬэн, тэлиэгэбит оннугар сыар5а оноЬуннубут, хомуннубут. Ол кэннэ айаннаан, Мананыга тиийэн ферма5а хоннубут. СуеЬулэрбит алааска киирэн аЬыыллар, хомуйан, аара аЬата-аЬата айанныыбыт. Тиийэр ба5аттан, биригэдьиирбититтэн хаьан тиийэрбитин сураЬан тахсабыт, дьинэ кини хантан билиэй, бэйэбит киЬибит буолла5а... Айан суола кыара5аьа, систэрэ уЬуна, олус ыарахан айан буолбута. Кэптин ар5аа еттунээ5и ферма5а суеЬулэрбитин хоннордубут, бэйэбит кулуупка хоннубут. Сарсыныгар суеЬулэрбитин учаастакка илтилэр, мин ийэбинээн, балтылаах быраатым уонна биир от тиэйээччи киЬилээх суеЬулэрбитин илдьэ Куудукка аастыбыт. Аара, Хатыннаах диэн сиргэ ферма5а хоннубут. Куудукка тиийэн хонон баран, салгыы туерт кестеех сиргэ аара хонон тиийдибит. Онно Кубаров Афанасий а5атын аахха тиийдибит. Икки биэрэстэ курдук тэйиччи сиргэ тиийэн эргэ хотон оннугар, истиэнэ туруоран, хотон туттубут, сыЬыары бала5аннаах. СуеЬу сылааЬа биэрэр буолан уонна быстах кэмнэ буолан, кыра, дьо5ус да буолан, бала5аммыт хата, сылаас бе5е этэ. Биир оронно туерт буолан утуйарбыт. Кэлин билбитим, Бутэйдээхтэн Куудукка диэри ыарахан айаммыт устата 60 кес (!) эбитэ уьу. Бачча уЬун, ыраах айаны уксэ о5о, дьахтар аймах сатыы хааман, о5устаах атынан айаннаан тиийбиппитин санаатахха, олус да ыарахан эбит… киЬи сатаан да санарбат буола хараастар кэмнэрин ааспыт эбиппит
СааЬыары, урэх уута киирэ илигинэ, теттеру Хатыннаахпытыгар кеЬен кэллибит. Онтон аны Кэптиннэ кэллибит, суеЬулэрбитин далга хаайан турабыт. СуеЬубут аччыгый анаарын Кэптиннэр от атыытыгар диэн тутан ыллылар. Биьиги ытаЬыы-соноЬуу бе5е буоллубут да, хайыахпытый.. Ордубут суеЬулэрбитин уурэн Соло5он аттынан барбыт уЬубут, КыЬыл колхоз бэтэрээ еттугэр УЬун урэх диэн сиргэ тиийэн сааЬаатыбыт. Ынахтарбыт тереетулэр. Ол кэннэ Бэрдьигэстээх таЬыгар Куех дул5а диэн сиргэ сайылаатыбыт.
1950 сыл сайыныгар Мэнэттэн кэлбит суеЬу керееччу биир дойдулаахтарым бары теттеру Бутэйдээххэ бардылар. Балтым Александра, быраатым Прокопий эмиэ барыстылар. Мин оЬо5остоох ийэбин кытта иккиэн эрэ Куех дул5а5а хааллыбыт. Аны барбыт дьон оннугар Бутэйдээхтэн суеЬу керееччулэр, отчуттар диэн уонча киЬи кэлбиттэрэ. Отчуттарбыт Кировскай сиригэр Хаахынайдаах анараа еттугэр Мээнэ5э, Суунэ5э оттуу бардылар. Ийэм Бэрдьигэстээххэ о5олоно хаалбыта. Мин суеЬу керееччулэри кытта суеЬулэрбитин уурэн, Суунэ5э кыстыы бардыбыт. Ийэм кыыстаммытын кэннэ, сотору Бутэйдээххэ илтилэр. Баран иЬэн ийэм сыыстаран тымныйар, итиэннэ ер ыалдьан кыра кыыспыт сэттэлээ5эр ийэм барахсан кун сириттэн курэммитин туьунан олох хойут, ыал буолан олорон истибитим. Оттон били кеске сылдьыЬан баран теттеру Бутэйдээххэ тиийбит дьоммутуттан айанныт уонна кыстаабыт кэмнитигэр сиэбит иэскит диэн суеЬулээхтэртэн суеЬулэрин, дьиэлээхтэртэн дьиэлэрин тутан ылбыттар диэн олус хомолтолоох сура5ы истэн хараастыы бе5е буолбутум… Эчи абатын, кыьыытын… Дьинэр, айаннытыгар диэн биир да харчы керуллубэтэ5э да, биэрбэтэхтэрэ да5аны… Мин дьонум, быраатым уонна икки балтым аба5абыт Аргунов Иннокентий Гаврильевичтаахха энээрдэЬэн олорбуттар этэ. Кэлин быраатым Прокопий оскуоланы бутэрэн баран, АЬыма5а кэлэ сылдьыбыта. Ол эрэ кэннэ учугэйдик билсэн барбыппыт, ол иннинэ сурук да суруйсуу суо5а буолла5а, урэх баьыгар олорбут дьон. Онтон балтым Александра Тенулугэ 8-10-с кылааска уерэммит эбит, онтон Москва5а уерэнэ барбыт этэ. Ол уерэнэ сылдьан АЬыма5а кэлэн барбыта.
Онтон биЬиги, Суунэ5э барбыттар, урэх уута киирэ илигинэ Седуеччуйэ алааьыгар сааЬыыр буоллубут. Онно тиийиибитигэр, "Мэнэттэн Чууйэлэр кэлэн кыстаан бардылар" диэн кэпсээннээх тоЬуйбуттара. Биир дойдулаахтарым суеЬулэрэ ырыганнаан, ыарахан кыстыгы туораан, дойдуларыгар барбыттарын кэннэ кэлбит эбиппит.
БиЬиги хас да5аны буолан Павлов Буетурдээххэ олорорбут. Биир кун Буетургэ колхоз суотчута диэн эдэр уол кэлэ сырытта. Ол уол миигин керер да керер, мин эмиэ кинини керебун да керебун. Чэй кутан, ас бэлэмнээн аьаттым. Барбытын кэннэ сурук хаалларбытын биэрдилэр. Оннук биэс кун сурук суруйустубут. Ол са5ана Оленов Денис биригэдьииринэн улэлиирэ, сурукпутун кини таста. Ити колхоз суотчута уол Данилов Иннокентий Петрович этэ. Онтон дьонум Бутэйдээххэ барар буоллулар, мин кинилэри сайыЬан ытыы хааллым. Тахсан атаарарга танаспын да танныбакка буола сатыыбын, хомойон-хоргутан. Лекует эмээххинэ тоойуом танын диир. Бутэйдээхтээ5и дьонум баран да иЬэннэр, тиийэн да баран, таах илдьэ кэлбэккэбит, хайдах олороро буолла дииллэрэ уЬу.
Ол кун, дьоммун атаарбытым кэннэ, Киэсэ Кировскайтан 1 киилэ испиир а5алан, дьонун аЬатта, онтон иккиэн Таастаахха хара аты мэнэстэн кини тереппуттэригэр, Буетуччээннэргэ били аьыттан 1 суотайы ордорон илдьэ бардыбыт. Дьонум чугаЬаатылар диэбитигэр, аттан туЬэн сирэйбин сууннум. Онно алта доярка эмээхсин бааллар. Колхоз председателэ киЬи ХааЬах кэргэнэ Аана, Света эмээхситтэр, Буетуччээн ийэтэ Балбаара, хотунум, Киэсэ ийэтэ Дарья Саввична бааллара. Буспут куобах этин таьааран, тэриэлкэ5э, иьиккэ буолбакка, остуолга уурталыыллар эбит эмээххиттэр. Хайдах-хайдах аЬыылларый дии санаабытым. Оннук биир ый Буетуччээннэргэ сайылаан, дайаарка дьахталларга олорон, дьэ, киьилии аьаан, уойдум. Ону хос эбээбит Балбаара эмээххин Даарыйаттан кийииккин то5о улэлэппэккин диэн ыйытар эбитэ уьу. Онуоха Даарыйа себулээбэккэ, кыыьырара, тугу гыннараары гыннын диэн этиьэллэрэ. Биир ый ааспытын кэннэ колхоз тойотторо кэллилэр, тугу гына5ын, оттуугун дуу, дайааркалыыгын дуу диэн ыйыттылар. Ити 1951 сыллаахха этэ. Онуоха мин дайаарка5а себулэстим, уонна дьэ улэ бе5е5е туЬэн, кэьэйдим. Куннэ ынахтарбытын 4-тэ ыырбыт, 3 доярка ына5ын ыыбыт. Аны куннэ 4-тэ илиинэн уут эрийэбит. Утуктуу-утуктуу улэлиибит. Арыытын кыынньаран, уулларан тоноробут, ону мунньан о5уьунан тиэйэн Хаахынайдаахха илдьэбит уонна тыынан туораан илдьэн туттаран, булууска угарбыт. Оннук сайылаатыбыт. Аны хонтуруолунай ыам ыыт да ыыт буолаллар, бэрэбиэркэ бе5е. А5ыйах кэмнэ сынньаныах курдук этим, онуоха биригэдьиирбит Кугас Маарыйа тойон ойо5о буолан туескэр силлэнэ-силлэнэ олоруон дуо - от тиэйэ бар диэтэ. Уонна о5ус уонна сыар5алаах ат биэрдиэр. Онон от тиэйэ барар буоллум. О5ус, ат миинэ, келуйэ уеруйэхпин. Ый анара курдук Уолбут диэн сиртэн суеьугэ от тиэйэр этим. Кэргэним от нуемэрэ биэрэр этэ, ону от нуемэрин кердеен алааьы биир гына кэрийэр этим, аппын, о5успун сиэтэ сылдьабын. Танас-сап мелтех, сылайар да этим. Оннук сайылаан, куьунугэр аны Маар диэн сиргэ (Хатырыктаах аттыгар баар) саЬыл керееччунэн улэлии бардыбыт. Аргунов Александр Николаевич кэргэнинээн уьуебут. Елексеес тойон. СаЬылбыт теруех бе5ену биэрбитэ. Балык бе5е сиэтэн, Хаахынайдаах балыгынан аьатарбыт, аны булт, колхозтан эт бе5е, куобах бе5е кэлэр этэ. Колхоз куоба5ы тутара, саЬылга биэрэргэ диэн. Биьиги биир да собону сиэбэт этибит, эт унуо5ун эмиэ, Елексеес ойуурга состорор этэ, кытаанах киьи этэ. Маарга Оленов Николай эдьиийэ Ыстапаанньа эмээххинниин олороллоро уонна биэс саастаах Ньукулай кыыьа Илииьэ кыыс бааллара, бары бииргэ уонна биьиги саЬыл улэьиттэрэ уьуен Елексеес эмээххининээн, мин Киэсэбинээн саЬыл хоьугар олоробут. Киэсэ еребуллэргэ эрэ кэлэн барар. Маарга ол биир дьиэ баарыгар бары бииргэ суулаьан олорорбут. Ол улэлии сылдьан 1952 с. от ыйыгар бастакы о5обутун о5оломмутум, булуустаах ампаарга, Ыстапаанньа эмээххин о5онньорбунаан тереппуттэрэ.
Куьунугэр Кыныдахха кеьен кэллибит (Хаахынайдаах сирэ). Дайааркалаан бардым. 1954 с. аны иккис кыыспын тереетум. Биир ый дуу, балтараа ый буолаат эмиэ улэ5э тахсарым. 1960 с. диэри Хаахынайдаахха улэлии-хамныы олордубут. Хаахынайдаахха колхоз председателэ Яковлев Константин биьиэхэ бэйэтэ олорбут дьиэтин биэрбитэ. 1960 с. АЬыма5а кеьен кэллибит. Кэргэним инники кэлэн Хаахынайдаахтаа5ы дьиэбитин кеьерен а5алан туппута. Онтон мин икки о5обутун илдьэ кеьен кэллибит. АЬыма5а анны Маайа тереете. Оччолорго сана дьиэ биир да суох. А5ыйах эргэ дьиэ баара. Кириллов Уйбаан, Дьарааьын сана дьиэ тутта сылдьаллар этэ. Биьиги дьиэбит турар сирэ барыта ыар5а талах, дул5а сир этэ. Онтон утуу-субуу колхозтар холбоЬон Аьыма5а кииннэнэн беьуелэк буолан, дьон-сэргэ бе5е буолта. Биьиэхэ кэлээппитин кытта Павлова Фекла кэргэнэ елен, о5олорунаан, тулаайах хаалан аьынаммыт, биЬиэхэ дьукаах олорбуттара, балыыьа5а остуораьынан улэлээбитэ. Мин дояркалыырым, Киэсэ суотчуттуура. Кэлин Атамай совхоз тэриллибитэ. Киэсэ партиялаах этэ, партийнай мунньах бе5е буолара, нэЬилиэктэртэн киирии-тахсыы бе5е, киЬи бе5е биьиэхэ хоноро. Хас да сыл дояркалаатым, онтон ус сыл сибиинньэ кердум. Биэс буолан улэлээбиппит - Дьяконова Анна, Аргунова Моотуона, Слепцова Тамара уонна биригэдьиирбит Попова Анна Потаповна этэ. Сибиинньэ теруех бе5е биэрбитэ. Суус сибиинньэ5э тиийбитэ. Олус учугэйдик улэлээбиппит. О5олорум дьааЬыла5а, детсакка нэдиэлэлээххэ сылдьаллара. Онон иккиэн тигинэччи улэлиирбит-хамныырбыт. Онтон тохсус о5обун о5олонон баран, дояркалаан буппутум. Оскуола5а остуораьынан киирбитим. Онтон оскуола остолобуойугар улэлээбитим. НэЬилиэк о5олоро уерэнэ кэлэллэрэ. О5о бе5е, 60-70 о5ону аьатарбыт. Дьиэм улэтэ, кэтэ5им, сууруунэн сылдьарым. Онтон детсакка повардаабытым, балыыьа5а 3 сыл остуораьынан, ол кэннэ ма5аьыынна 10 сыл улэлээммин пенсия5а тахсыбытым. Бу тухары 11 о5ону теретен, кэргэним барахсан 1990 с. олохтон туораабыта.
1993 с. бастакы Президент М.Е. Николаев илиититтэн «Ийэ5э махтал» бэлиэни ылбытым. О5олорум бары ыаллар, тереебут улуустарыгар олороллор, тыа хаьаайыстыбатыгар, олох араас эйгэтигэр ситиЬиилээхтик улэлии-хамныы сылдьаллар. Билигин барыта 34 сиэн, 20-чэ хос сиэн эбээтэбин. Ойор-тэбэр о5о саас диэни билбэтэх сэрии тулаайа5а, оччотоо5у кыьар5аннаах уустук кэмнэри, сут-кураан дьыллары эт хаанынан, ейунэн-санаатынан билбит о5о киьи чараас санныгар уйан, олох охсуутунан Мэнэттэн Горнайга сатыы тиийэн, онно дьыл5а хаан ыйаа5ынан оло5ун аргыьа Данилов Иннокентий ПетровиЬы керсен, о5о-уруу тэнитэн Герой ийэ Евдокия Гаврильевна быйыл 85 сааЬын туолла. «Ыарахан олохтон доруобуйам учугэй буолан испэтэ биллэр».
Евдокия Гаврильевна балта Александра-Куерэгэй Москва5а уерэнэ сылдьан омук уолугар кэргэн тахсан билигин исландия5а олорор. Талба талааннаах художник, ырыаьыт, тереебут Сахатын сирин культуратын тас дойдуга билиьиннэрэ, тар5ата, улэлиир-хамныыр. Александра-Куерэгэй 4 о5олоох – 3 уол, 1 кыыс, 3 сиэннээх, 1 хос сиэннээх. 1994 с. балтыбар Александра-Куерэгэйгэ Исландия5а Софья Дмитриевналыын иккиэ буолан бара сылдьыбытым. Икки нэдиэлэ буолан кэлбитим, ити кэмнэ Куерэгэй доруобуйата мелтуу сылдьар кэмэ этэ, терут аьыттан кетер этэ, собо, эт ас илдьибиппэр уеруу бе5е
Быраатым Прокопий Горнайга иккис кэлиитигэр Аьыма кыыЬын кэргэн ылан Бутэйдээ5эр барбыттара. 3 уол, 2 кыыс о5олордоохтор, 10-тан тахса сиэннээхтэр, 1 хос сиэннэннилэр. Кыра кыыс Люба 5 о5олоох, бары ыаллар, 10-ча сиэннээх. Бары этэннэ олороллоруттан уерэбин.<|endoftext|>
Бочкарев Илья Сергеевич
1913 сыллаахха Дүпсүн улууһугар I Өспөх нэһилиэгэр төрөөбүт. Отутус сыллардааҕы комсомола, «Үүнүү» колкоз ударнига. О5о сааһыттан сытыы-хотуу бэртээхэй спортсмен уол эбит.
1941 сыллаахха Советскай армияҕа атырдьах ыйыгар ыҥырыллан барбыт. Ити кэмҥэ комсомуол чилиэнэ эбит. Кини Москваттан Эльбаҕа тиийэ сэриилэспит. Байыаннай идэтинэн минометчик эбит. Хорсуннук сылдьарын иһин төрөппүттэригэр 1942 сыл саҥатыгар «Большевик» хаһыахха бэчээттэммит: «Немецкай–фашисткай талабырдьыттары утары охсоһууга Бочкарев Илья хорсун уонна геройдуу быһыыны кердерер. Кини бэргэн ытыытыттан хайы уйэ уонунан ахсааннаах оккупааннар өллүлэр. Уолгутун үчүгэйдик ииппиккитигэр махтал. Бочкарев билигин тыыннаах уонна доруобай, өстөөҕу хорсуннук кыдыйар.»
Албан ааттаах суола Клин, Рогочев, Ржев, Калинин, Орел, Брянскай, Побрускай, Белосток, Минскэй куораттары босхолуур кыргыһыылары туораан ааспыт. Гвардия старшай сержана кини хорсун быһыыларын улуу Волга, Ловать, Днепр, Днестр, Лесна, Пруд, Гипрес, Одер өрүстэри туорааһыҥҥа көрдөрбүт. Кини Польшаны, илиҥҥи Пруссияны босхолоспут. Берлины ылсыбыт, Эльбага тиийэ Улуу Кыайыы күнүн көрсүбүт.
Сэрии толоонуттан эргиллэн кэлэн, кэргэн ылан 8 о5оломмуттар.
Колхозтар бедеҥсуйбүттэрин кэннэ армия генерала Д.Д. Люлючиенко кинигэтигэр бэлиэтээбитин курдук «Октябрь» колхуоска партком секретарынан үлэлээбитэ. Албан аат II, III степеннээх, Кыьыл Сулус, Аҕа дойду сэриитин I степеннээх уордьаннаах, «Хорсунун иьин», «Берлины ылааһын иһин», «Германияны кыайыы иһин» мэтээллэрдээх, Уус – Алдан улууһун Бочуоттаах гражданина.
Хос сиэнин ахтыытыттан: Хос эһэм мин төрүү иликпинэ күн сириттэн барбыта. Кини өлөр ыарыытыгар ыалдьа сытан биирдэ да ынчыктаабакка, ытаабакка өлбүтэ диэн дьонум кэпсииллэр. Хас саас аайы, Улуу Кыайыы үөрүүлээх бырааһынньыгар, хорсун саллаат, уордьаннаах хос эһэм, И. С. Бочкарев туһунан ахтан–санаан ааһабыт. Орто дойду олоҕун үөрүүтүн–хомолтотун этинэн- хаанынан билэн, итиини-тымныыны тулуйан, киһи буолбут аналын хорсуннук толорон барбыт. Хос эһэбитинэн кини ыччаттара киэн туттабыт.<|endoftext|>
Егор Александрович Захаров
Захаров Егор Александрович — Сэрии тулаайаҕа.
Захаровтар оччотооҕу ыал тэҥинэн 1936 сыллааха диэри этэҥҥэ олорбуттара. Аҕалара колхоз салалтатыгар үлэлиирэ. 1939 сыл киилэр дьиэ кэргэнэрин үрдүнэн барбыта. Бэһэргэ олорбуттара. Кыһыл Аармыйа бырааһынньыга күн икки балтыларын көмпүттэрэ. Хотонноругар биир ынах уонна сибиинньэлэрэ өлбүттэрэ.
Ийэлэрэ тымныйан ыалдьан, саас эрдэ сытан кэбиспитэ. Саас, Ньукуолун күнүгэр, тыына быстаахтаабыта. Аҕалара икки кыра оҕолоох хаалбыта. Быраата уол Бүөтүр(Өөчөөн) алтыс кылааьы бүтэрбитэ. Ити сайынтан Егор колхозка чааркаанынан, сохсонон, бэрт бэрт аҕыйах хапхаанынан күтэрдиир, моҕотойдуур буолбута.
1940 сыллаахтан улэ киниискэлэммитэ. 11 сааһыттан икки атынан от оҕустарара. Аан дойдуга саамай улахан алдьатыыны, иэдээни аҕалбыт сэриии саҕаламмыта. Аҕатын бырааттара Бүөтүр уонна Миитэрэй, Горнай оройуонугар оттуу сылдьан, Аармыйаҕа ыҥырыллан, дойдуларыгар таарыйбакка, ходуһаттан фроҥҥа бараахтаабыта.
Онтон аҕалара, Александр Петрович, 1942 сыл бэс ыйын 27 күнүгэр фроҥҥа ынырыллыбыта. Фашистар Сталинградка ааҥнаан киирбиттэрэ. Бу уоттаах кыргыһыыга быратынаан Миитэрэйдиин ыараханнык бааһыран, Ижевск куорат госпиталыгар 1943 сыллаахха көрсүбэккэ, сырдык тыыннара быстыбыта.
Егор алтыс кылааьы бутэрэн баран, самоскитынан бурдук быстарара. 1943 сыл күһүн Мандыгыттаҕа тиийбиттэригэр, сарсыарда хаар ньиксиччи түһэн үлүйбүттэригэр, оҕонньоттор тобуктаан олорон ытаспыттарын көрбүтүм дьулаан этэ диэн кини кэпсиир.
Аҕатын быраата Бүөтүр 1941сыллаахха Москва аннынааҕы кыргыһыыга тыына быстыбыта.
-Оҕолор төгүрүк тулаайах хаалбыппытын аҕабыт Петр Захаров (Бааска Бүөтүрэ) Хараҕа суохха олорон, көрөн-истэн, тыыннаах хаалбыппыт диэн Егор Адександрович махтана ахтар.
Абаҕаларын соҕотох учуутал уола Сэмэн Петрович 1942 сыллаахха сэллик ыарыыттан өлбутэ. Егор Бэһэртэн Матта оскуолатыгар сатыы сылдьан үөрэнэрэ. Онно күнүс Эбэ быччыыкатын буһаран аһаталлар эбит. Дьиэҕэ хаалбыт ыарыһах балтыгар Маайаҕа үлөөтөттэн уктан аҕалара үһү.
Оччотооҕута кыайыы туһугар турар-турбат бары улэлиирэ. Биирдэ нэһилиэк салалтатыгар ыҥыртаран ылан, фронтан кэлбит суруктары алаас ыалларыгар, оччуттарга аахтарбыттара. Биир сурукка Савва Петрович Кычкин бэргэр ытааччытын, хорсун сэрииһитин туһунан этиллибит. Итинник ис хоһоонноох сурук Гаврил Петрович Захаров туһунан кжбитин эмиэ аахтарбыттар. Дьон сүрдэҕин үөрэрэ, санаата көтөҕүллэрэ, кыайыыга эрэлэ күүһүрэрэ.
Аҕатын Александр Петрович туьунан Сталинград көмүскэлин туһугар сураҕа суох сүттэ диэн биллэрии кэлбит. Ону кэлин ирдэһэрэ.
Сэрииилэспит сиригэр, Сталинградка, бара сылдьыбыта. Архивтара сурук ыытан ыйыталаспыта да, мэлийэн испитэ. Ону Матта оскуолатын үөрэнээччилэрэ Г. Ф. Кычкина салалтатынан Мөҥүрүөнтэн фроҥҥа барбыт, сураҕа суох суппут буойуттары ирдэһэн улэни ыыппыттара. Александр Ижевск куорат госпиталыгар сэриигэ ылбыт бааһыттан өлбүтүн булбуттара. Онон биһиги аҕабытынан, эһэбитинэн киэн туттар толору бырааптаммыппыт. Кыайыы 45 сылыгар госпиталь архыыбын матарыйаалларын хомуйан, биир сиргэ-Киин архыыпка — ыыппыттар эбит.
Сэрии, өлүү-сүтүү, хоргуйуу, сут-кураан сылларга инчэҕэй тирбэҕэ быстыбатынан, сыккырыыр дууһата эрэ ордон кыайыы туһуар улахан дьону кытта тэҥҥэ үлэлээбит сэрии тулаайаҕа Егор Захаров килбиэннээх үлэтин иһин 1947 сыллаахха мэтээлинэн наҕараадаламмыта. Советскай государствоҕа, оччотооҕу салалтаҕа тулаайах диэн туора туппакка, интернакка олорон үөрэммитигэр муҥура суох.
Нэһилиэгин патриота
Сэрии сылларыгартуберкулез ыарыы республика урдунэн күүскэ тарҕаммыта. Оҕо-аймах туһугар бырабыытылыстыба улахан улэни ыыппыта. Сэриттэн айгыраабыт мөлтөх доруобуйалаах оҕолорго Маттаҕа республиканскай санаторнай-лесной оскуола арыйан, 1943—1955 сылларга улэлэппиттэрэ. Онно Егор Александрович аҕыс сыл учууталынан, завуһынан үлэлээбитэ.
Егор Александрович ол кэмҥэ үлэлээбит, үөрэммит, эмтэммит дьон истиҥ ахтыларын тумэн, 2007 сылга « Тэбэр сүрэх сылааһынан» диэн кинигэни таһааран, нэһилиэгин историятын биир кэрчик кэмин суруйбута. Манна В. В. Ноев, М. Е. Калачева, П. Н. Дмитриев, В. В. Цыпандина, В. П. Ларионов, С. И. Находкин, Л. П. Ильина, Т. В. Корякина, П. С. Охлопков уо.д.а. биллэр көстөр буола үүммүт оҕолор үөрэммиттэрэ.
Егор Захаров үлэлээбит сирдэригэр оҕо-ыччат чөл олоҕу тутуһалларын туһугар норуот күүһүнэн спортивнай саалалары туттарбыта. Ол курдук, 1968 сыллаахха Балыктаах оскуолатыгар, 1985 сыллаахха Төҥүлүтээҕи училищеҕа спортивнай комплексы үөрэнээччилэр, үлэһиттэр күүстэринэн туттарбыта.
2010 сыллаахха төрөөбүт дойдутугар, Маттаҕа, культурнай спортивнай комплексы норуот күүһүнэн тутуллуутун көҕүллээн, биир ыйдаах пенсиятын биэрбитэ, субэ-ама буолбута. Маттаҕа саҥа оскуола дьиэтэ тутулларыгар төһө кыалларынан техниканан, суббуотунньуктары тэрийэн көмөлөспүтэ.
…Биэс саха ньургун уолаттара, быраатттыы Захаровтар ыраах Бэһэр алаастан Ийэ дойдуларын өстөөхтөн көмүскүү туруммуттара. Кинилэр Москва, Сталинград, Ленинград, Харьков куораттар көмүскэллэригэр бастакы уот сэриигэ тыыннарын толук уурбуттара.
Кинилэр удьуордарын саҕалыыр биир соҕотох уол — Егор хаалбыта. Кини Мөҥүрүөнтэн төрүттээх Марфа Ивановналыын (Находкина) түөрт уолланан, биир кыыс оҕолонон ытык ыал аатын ылан, дьоһун олоҕу олрдулар. «Дьокуускай куорат ытык ыала» буолан, оттон республикаҕа «ытык ыал» аатын ылан, кыһыл көмүс кинигэҕэ ккирдилэр.
Егор Александрович 1955—1960 сыллаахха Тулагы Кэллэм оскуолатын директорынан үлэлээбитэ. Оскуоланы уонна интернаты уунан итиллэригэр системаҕа маннайгынан киллэрбитэ. Дьиэлэр сылыйан, дьон улэлиир, олорор усулуобуйалара тупсубута. Бастакына станционарнай-технической средстволары туһаныы тэриллибитэ.
1957 сыллаахха үөрэнээччилэрэ уус-уран самодеятельность куораттааҕы көрүүгэ бастакы миэстэни ыланнар, Москва-Киев маршрутунан 20 турестическай путевканан наҕараадаламмытара. Бу саха оҕолорун Киевка маҥнайгы сырыылара этэ. Уучуталларга түөрт хостоох уопсай дьиэлэри туттарбытта, оскуолаҕа сыһыары — киинэ көрдөрөр будка.
1960—1974 сыллардаахха Мэҥэ-Хаҥалас Балыктааҕар оскуола завуһынан, директорынан үлэлээбитэ. Республикаҕа үөрэтии кабинетнай систематын маҥнайгынан киллэрбитэ. 1966 сыллаахха, сүүрэн-көтөн, туруорсан, орто оскуоланы астарбыта. Төрөппүттэри кытта үлэни системалаахтык ыытара. Ол курдук «Төрөппүт-оскуола-общественность» диэн хамсааһыны олорор сиринэн бастакынан тэрийсибитэ.
Оскуолаҕа Ленинскэй хос аһыллыбыта. Учууталлар күүстэринэн сайыҥҥы сынньаланнарыгар мастерской уонна алта квартиралаах уопсай дьиэ тутуллубута. Бу кэмҥэ Балыктаах оскуолатыгар икки төгүл республиканскай семинардар ыытыллыбыттара. Кыраайы үөрэтэр турестическай походтар тэриллибиттэрэ. Хас биирдии педколлектив чилиэнэ, учуутал үрдүк аатын түһэн биэрбэккэ, күүрээннээхтик улэлиирин сатабыллаахтык тэрийэн, учууталлар олорор, улэлиир усулуобуйаларын тупсарыыга улахан болҕомтолоох салайааччы быһыытынан биллибитэ.
1974 сыллаахха партия Мэҥэ-Хаҥалас оройуоннааҕы комитетыт быһаарытынан 4№-дээх Төҥүлүтээҕи профтехучилещаҕа директорынан анаммыта. Манна директорынан, преподователынан үрдүк таһарылаахтык 24 сыл үлэлээбитэ. Комсомол Киин Комететын мэтээлинэ Наҕараадаламмыта. Бу сыратын бараабыт училещатын үлэтин-хамнаһын көрдөрөр Е. А. Захаров, В. В. Цыпандина, Е. С. Попов автордардаах «Лэнинскэй комсомол бириэмийэтин лауреата 4 №-дээх профлицей» диэн кинигэ тахсыбыта.<|endoftext|>
Иванов Фёдор Романович
Иванов Федор Романович
Хайахсыт нэһилиэгин олохтоохторо Иванов Роман Гаврильевич, Иванова Варвара Егоровна улахан уоллара Иванов Федор Романович 1937 сыллаахха Хайахсыт нэһилиэгэр төрөөбүтэ. 5 саастааҕар Хоту көһөрүллүүгэ ийэтин Варвараны кытта барбыт. Онон Федор Романович Хоту көһөрүллүү кыттыылааҕа. Көһөрүллүүттэн кэлэн баран Хайахсыт 7 кылаастаах оскуолатыгар үөрэнэ киирэр. Начальнай кылааска Уорҕаҕа үөрэммит.
Хайахсыт сэттэ кылаастаах оскуолатын бүтэрэн, 1954-55 сс. Дириҥ оскуолатыгар үөрэнэ кэлэр. Онус кылааһы 1957 сыллаахха бүтэрэн, комсомол путевкатынан «Оскуола – производство – үрдүк үөрэх» дэвиһинэн, төрөөбүт холкуоһугар бастаан суотчутунан, онтон бөдөҥсүбүт Эрилик Эристиин холкуос «Мэлдьэхсититээҕи» учаастагар солбуйар биригэдьииринэн үлэлиир. Кини үлэлиир кэмигэр «Тапталлаах» ыччат фермата үүтү ыаһына 2000 лиитирэ кирбиини ылбыта. Үлэлиир сылларыгар ыччаты кытта сибээһи тутуһара, тылын ылыннарар салайааччы быһыытынан биллибитэ. Ол иһин кинини Улахан Эрилик саҕана Бахсыга Биригэдьииринэн анааннар үлэлэтэ ыыппыттара.
Cалгыы 1961 сыллаахха Чурапчы орто оскуолатын базатыгар XI педагогическай кылааска үөрэнэн, начальнай кылаас учууталын идэтин ылар. Чакыр начальнай оскуолатыгар учууталлыыр, бу оскуолаҕа сэбиэдэссэйинэн үлэлиир. Ити кэмнэргэ оройуон ыччатын биир санааҕа түмэн, ыччат лидерэ буолар.
1965 сыллаахха күһүн, атырдьах ыйыгар Федоры кытта ыал буолбута .
Иванов Федор Романович төһө да үлэ үөһүгэр сырыттар, СГУ историческай факультетын бүтэрэн, историк специальноһын ылбыта. Онон 4 сыл тухары Чурапчытааҕы ыччат киэһээҥҥи оскуолатыгар директорынан үлэлээбитэ.
1971-1975 сс. Хайахсыт орто оскуолатыгар ананан директорынан үлэлиир. Бастаан Хайахсыкка үлэлии тахсарбытыгар, эргэ умайбыт оскуолаҕа үлэлээбиттэрэ.
Саҥа корпус үлэтэ киириитигэр, оскуола коллектива, техническэй үлэһиттэр, нэһилиэнньэ олохтоохторо бары активнай кыттыыны ылбыппыт.
Федор Романович нэһилиэк олоҕор активнайдык кыттара, ол курдук исполком чилиэнэ, партийнай тэрилтэ секретара, пропагандист. Зонанан үлэни нэһилиэккэ иилээн-саҕалаан улэлэтэрэ. Салайааччы быһыытынан ирдэбиллээх, эппитин толорторор буолан, дьон-сэргэ ытыктабылын ылбыта. Кини куруутун үөрэ-көтө, кэпсии-ипсии сылдьара, дьону сыаналыыр, кими да куһаҕан үлэһит диэбэт, киһиэхэ барытыгар биир тэҥ сыһыаннааҕа.
Дьиэ кэргэҥҥэ, оҕолоругар эйэҕэс сыһыаннаах, бииргэ төрөөбүттэрин, балтыларын, бырааттарын олус таптыыра, куруутун сыллыы сылдьара. Киһиэхэ барытыгар үчүгэйи эрэ баҕарара.
Эбээм Сүөдэрдиин 10 эрэ сыл наһаа эйэлээхтик, дьоллоохтук олорбуппут, кини 38 эрэ сааһыгар олохтон барбыта. 1975 сыллаахха 3 оҕо аҕата суох хаалбыта. Түрөөбүт дойдутун олус күүскэ таптыыра, элбэх былааннардах этэ.<|endoftext|>
Саха ыта-лайка
Лайка — олус былыргы ыт.
25-35 тыhыынча сыл ынараа өттүгэр киhиэхэ булт ууругар көмөлөhөр этэ. Ону Рассоха диэн өрүскэ булуллубут төбөтун уҥуоҕунан быhаарбыттара.
Кини тымныыны олус учугэйдик тулуйар, хаарга утуйар. Айылҕа моhуохтарын барытын бэккэ диэн тулуйар: буурҕаны, тыалы, хаары, итиини, аччыктааhыны (хастыы да кун аhаабахха сылдьаллар).
Лайка хойуу түүлээх, уү кырылаах бөрө тииhин курдук аhыыта (ол аата бөрөлүүн биир предоктаахтар). Хараҕа куох.
Былыр былыргыттан булт кэмигэр киһи уонна ыт биир санааннан сылдьаллар. Ыт кыылы үрэр, тохтотор, булчут үөмэн кэлэн оҕунан ытар. Ыттаах булчут элбэҕи бултуур, дьонун аһатар.
Билинни кэмнэ куhаҕан булчуттааҕар үчүгэй ыты бултка илдьэ сылдьар ордук дииллэр.
Билигин ыраас хааннаах боруода лайкалары питомникка иитэллэр уонна нэhилэннэҕэ тарҕаталлар. Бу куох харахтаах саха ыта Аан дойдуга билиннэ. Атын дойдулар эмиэ иитэр буоллулар.<|endoftext|>
Баал Хабырыыс поэзиятын туhунан
Баал Хабырыыс саха литературнай критикатыгар хайҕаммыт да, мөҥүллүбүт да поэт этэ. Ол эрэн, кэнники кэмҥэ кини кинигэлэрэ үксүн биһирэбили эрэ ылбыттара. Баал Хабырыыска махтанан, айымньыларын хайҕаан, быстах ааҕааччылар санааларын биллэрэр заметкалартан саҕалаан улахан соҕус обзорнай ыстатыйалар, мындыр рецензиялар, барыта сүүрбэччэ үлэ суруллубут. Олор ортолоругар ордук чорботон С.Руфов, И.Федосеев рецензияларын, Эллэй, Н.Петров, Ф.Софронов уо.д.а. ыстатыйаларын бэлиэтиир наадалаах. Ити автордар Баал Хабырыыс поэт быһыытынан сорох уратытын, кини саха поэзиятыгар оҥорбут өҥөтүн сөпкө ырыппыттар, ыйбыттар. Хомолтото диэн баар, кинилэр кэннилэриттэн 1968 сылтан ыла алта сыл тухары ким даҕаны Баал Хабырыыс туһунан боччумнаахтык суруйбатах, ырыппатах. Мин санаабар, саха поэзиятыгар кини быстах сылдьан ааспыт ыалдьыт, хонор хоноһо буолбатах этэ. Кини – төрөөбүт литературатын, поэзиятын быстыспат сорҕото, Н.Петров образтаан эппитинии, аал луук маһын биир төрөлкөй лабаата. Ол лабаа билигин да силигилии үүнэр, сайда турар: кэлин «Үһүс омурҕан» диэн нууччалыы, «Киһи суола барбыт» диэн сахалыы кинигэлэр эбии бэчээттэннилэр.
Онон поэт ытык кэриэһин иннигэр ааҕааччы иэһин төлөөн, бу дьоҕус ыстатыйаны суруйарга соруннум.
Баал Хабырыыс, кинини сирэй билэр да, айымньыларын эрэ ааҕар дьоннорго сүрдээх сэмэй, хаһан да наар бэйэтин талааныгар ирдэбиллээхтик сыһыаннаһар поэт быһыытынан биллэр. Кини онно ардыгар, араас ыарыы-сүтүү буомугар хаптардаҕына (киһи киһитэ өтөр буоллаҕа), кэмсинэр, кэриэлийэр быстах тыллары ыһыктаталыыр:
Сымыйа, ханна баар талааны,
Сах салаатын албан ааты!
Үөдэни улахан кыраатын,
Үтүө күннэрбин бараатым.
(КСБ, 110)[1]
Ыарахан бөрүөнэн суруйан,
Суол солуур, буор хаһар курдук,
Тылга баар алмаз кыырпаҕын
Булаары муҥу көрбүтүм,
Бостуой да сырабын ыыппыппын –
Баламат санаабын сөхтүм!..
(КСБ, 117).
Олоҥхоһут аатырбатым,
Оннук талаан сыстыбатах.
Поэт буола сатаабытым.
Онтум да кыайтарбата.
(КСБ, 23).
Бу поэт туох да кубулҕаттаныыта суох ис сүрэхтэн этэр тыллара. Ол эрэн биһиги, билиҥҥи ааҕааччылар, бу строкалары Баал Хабырыыс атын этиилэригэр сигээн, уопсай өйдөбүлгэ олоҕуран сыаналыырбыт наада. Оттон оннук буоллаҕына, поэт поэзия үрдүк аналын, үтүө соругун, сатаан этиллибэт кэрэ эрэйин-муҥун, дууһаны кынаттыыр дьолун-соргутун туһунан суруйара үгүс эбит.
Туох-ханнык иннинэ кини поэзия общественнай суолтатын ыйар: «Куруутун өйдүөххэ наада – поэзия тыынар салгына, тэбэр сүрэҕэ гражданскай пафос. Норуоккар, олорор олоххор туох эмэ туһаны, үтүө өйү-санааны угар иһин суруйуллуохтаах. Бу чэпчэки үлэ буолбатах» (ЭК, 1967, алт. 20 к. «Тыл барҕа баайа - норуокка»). Дьэ ону поэт хайдах ситиһиэхтээҕий?
Баал Хабырыыс поэт төһө кырдьыктаахтык бэйэтин долгуйуутун, иэйиитин хоһооҥҥо иҥэрэриттэн айымньы сабыдыала тутулуктаах диир: «Дьиҥнээх ис сүрэххиттэн эрэ иэйэн эттэххинэ, ханнык даҕаны судургу, сороҕор бороҕой да соҕус тыл киһиэхэ тиийимтиэ буолар» (ТА, 8)[2]. Ол иһин хоһоонноругар – оҕолоругар (истиҥник саныыра оччо) аадырыстаан этэр:
Этим-хааным сорҕотун,
Иэйиим, сүрэҕим уотун
Эһиэхэҕэ биэрбитим, -
(ТА, 383).
Уонна өссө төгүл бигэргэтэр:
Бэйэҥ умайбакка эрэ
Бар дьон сүрэҕин умаппаккын!
Бэйэҥ ыалдьыбакка эрэ
Киһи дууһатын долгуппаккын!<|endoftext|>
Никулина Ольга Викторовна
Никулина Ольга Викторовна (03.08.1971) - поэтесса, бэс ыйын 1995 сылтан Арассыыйа СС (Суруйааччылар Союзтарын) чилиэнэ. Туула уобалаһыгар төрөөбүтэ. 1978 сылга төрөппүттэрин кытта Нүөрүҥгүрүгэ көһөн кэлбиттэрэ. 1989 сыллаахха Нерюнгритааҕы педагогическай училищаны бүтэрэр, 3 сыл оҕо саадыгар үлэлээбитэ. 1994 сылга гимназияга "Поэзия кулуупугар" салайааччыннан үлэҕэ киирэр. Ити кэмтэн "Индустрия Севера", "Социалистическая Якутия", "Молодежь Якутии", "Полярный круг" хаһыаттарга уонна "Полярная звезда" сурунаалга хоһоонноро бэчээттэннэ. 1995 сылга Нерюнгрига буолбут семинар түмүгүнэн Арассыыйа СС (Суруйааччылар Союзтарын) чилиэнэ буолар. Республикатааҕы куукула уонна актер тыйаатырыгар үлэлээбитэ. Москубаҕа үрдүгү литературнай куурстарын ааспыта.
= Хоһоонноро =
= Сигэлэр =
"Радуга вдохновения» Ольги Никулиной http://www.1sn.ru/155177.html
Писатели Якутии http://pnbglaz.narod.ru/psakha/on.html<|endoftext|>
Никитин Молот Павлович
Бөһүөлэгим киэн туттар кырдьаҕаьа
Эбээн-Бытантай улууһугар Сахандьа диэн дьон-сэргэ таптаан, сөбүлээн олохсуйбут улахан түөлбэлэрэ баар эбит. Онтон төрүттээх хас даҕаны аҕа уустара былыыр Күһүүргэ кэлбиттэр уонна биир сүүнэ улахан үрэххэ олохсуйбуттар. Ол үрэхтэрин бэйэлэрин төруүт дойдуларын аатынан Сахандьа диэн ааттаабыттар. Онон Күһүүргэ Сахандьа үрэҕэ диэн баар буолбут. Дьэ манна табанан байбыт удьуор табаһыттар үйэттэн - үйэҕэ өбүгэлэрин үгэстэрин салҕаан таба иитиитинэн дьарыктанан олорбуттар. Кэлин холбоһуктааһын, бөһүөлэктээһин хампаанньата ыытыллан үчүгэй мэччирээннээх, бултаах - алтаах даҕаны Сахандьа иччитэхсийбит, быраҕыллыбыт. Дьэ ити бөһүөлэги, ити сири-уоту урукку чөлүгэр түһэрээри «Сахандьа» диэн общинаны тэрийбиттэр.
Күһүүр Никитиннэрэ Эбээн-Бытантайтан сибээстээх халын аҕа ууһа,ону тэҥэ кинилэр былыр-былыргыттан удьуор табаһыттар. Аҕалара Молот Павлович бииргэ төрөөбүттэрэ алтыалар. Олор оҕолоро, сиэннэрэ Республика араас муннуктарыгар тарҕаһан Никитиннэр ааттарын ааттата сылдьаллар. Удьуор табаһыт аҕа ууһун дьыалатын салҕааччылар да аҕыйаҕа суохтар.
Молот Павлович Никитин – бөһүөлэкпит убаастабыллаах кырдьаҕаьа. Ỵйэтин–сааһын тухары үлэлээн-хамнаан, билигин бочуоттаах ытык кырдьаҕас этэ. Мин кини туһунан элбэҕи билээри, ол билиибин кытта үллэстээри бу үлэбин толордум.
Кини сэрии кэмин оҕото, маастар табаһыт, сирдьит киһи
Никитин Молот Павлович, 1931 сыллаахха Саккырыыр оройуонугар(билигин Эбээн-Бытантай улууһугар) Ольга Петровна уонна Павел Иванович Никитиннэр диэн көс эбээннэр дьиэ кэргэттэригэр иккис оҕонон төрөөбутэ. Никитиннэр элбэх оҕолоохторо: Анна, Молот, Мария, Бүөтур, Шура уонна Сеня.
Оҕо сааһа кытаанах кэмҥэ ааспыта. Гражданскай уонна Аҕа дойдуну көмүскүүр сэриилэр сыллара алтыһар кирбиилэрэ этэ. Ол кэмҥэ көс эбээннэргэ уол оҕо төрөөтөҕунэ, улахан үөрүү буолара.Уол оҕо дьиэҕэ-уокка, үлэҕэ-сырыыга, булка-аска аҕатыгар илии-атах буолара. Ити эбээһинэһи Молот Павлович 7-8 сааһыттан толорон барбыта. Ити курдук, чугастааҕы ыаллар ордургуур, сөҕөр-махтайар, хайҕанар уол буолан хороччу улаатан, дьоҥҥо-сэргэҕэ биллэн-көстөн испитэ.
Ыал улахан оҕото буолан оскуола аанын өҥөйбөтөҕө, оскуолаҕа үөрэнэригэр кини чахчы солото суох этэ, ол курдук кини дьонун кытта атын сиртэн сиргэ көһө сылдьаллара, тоҕо диэтэххэ табаларын аһа бүттэ да астаах сиргэ көһөн иһэллэрэ. Эһэм сылы сыллаан оскуолаҕа сырыттаҕына, бу элбэх оҕолоох дьиэ кэргэн ыал аатыттан тахсыах кэриҥнээҕэ, ол иһин дьиэ кэргэн сүбэтинэн эһэм кэлиҥҥи оҕолор улааталларыгар, үөрэнэллэригэр көмө киһинэн буолара быһаарыллыбыта.
Молот Павлович сэрии кэмин оҕото буолар. Сааһынан сэрии уотугар көҥуллэммэт этэ, ол иһин сэрии кэмигэр сэриигэ сылдьар дьоннорго танас-сап ыытарга көмөлөһөрө. Аччыктыыллара, тоҥоллоро, ыарахан үлэлэри үлэлииллэрэ онтон толлубат этэ. 11 сааһыттан ученик-пастуҕунан улэлээбитэ, онтон 13 сааһыттан дьиҥнээх пастух аатын ылбыта. Баара-суоҕа 17 сааһыгар, 1948сыллаахха, ыстаадаҕа биригэдьииринэн анаммыта. Онтон ыла бэйэтиттэн быдан аҕа саастаах, олоҕу билбит-көрбут улахан дьону уонна кинилэри кытары көрсүһэ сылдьар, биригээдэҕэ улэлиир табаһыт кэргэттэрин, оҕолорун бүүс-бүтүннүүтүн салайан, дьаһайан үлэлээн барбыта. Аҕа дойду көмүскүүр сэрии кэнниттэн өлүүнү-сүтүүнү оҥорунар, алдьаныыны-еээһэниини чөлүгэр түһэринэр бастакы пятилеткалар ирдэбиллэрэ байыаннай бэрээдэгинэн наһаа кытаанаҕа. Судаарыстыба биэрбит сорудаҕа халбаҥа суох, булгуччулаахтык толоруллара ирдэнэрэ. Оттон ол бириэмэҕэ кыра да, улахан да салайар кадрдары сүүмэрдээһин эмиэ тубэспиччэ буолбата. Салайыыга бэйэтин кордорбут. Олох ирдэбилин табатык өйдүүр, дьыалатыгар чахчы бэриниилээх, быьатын эттэххэ, иһэ-таһа биллибит дьону салалтаҕа аныыр этилэр.Оччолорго ити ирдэбиллэри барытын толорор ыччаттар ахсааннарыгар мин эһэм Молот Павлович сөп тубэспитэ. Ол, 1948 сылтан сааһыран, доруобуйата мөлтөөн сорсуйуор диэри, үйэ аҥарын кэриҥэ кэм устата салайар үлэ лээмпэтин устубакка ньүккүйэн, үлэлээн кэлбитэ. Ол үлэ усталаах туоратыгар элбэх ахсааннаах эдэр табаһыттары иитэн-үөрэтэн, табаһыт идэлээх дьон олортообута.Онтон аҕыйаҕа суох кырдьаҕаьы, кыамматы араначчылаан, көрөн-харайан кэлбитэ.
Молот Павлович үөрэммэтэҕин кэмсиммэтэҕэ. Кини сыты-хотуу, билиэн-көрүөн баҕалаах, чобуо өйдөөх буолан, бэйэтин кэмигэр олохтон хаалбатаҕа, өрүүтүн инники сылдьара. Комсомол, партия, бэйэтин үлэҕэ үрдүк ситиһиилэрэ, дьон-сэргэ сүбэтэ-амата кынаттанан, олоҕу кытта тэҥҥэ хаамсан испитэ.
Молот Павлович олоҕун устатыгар элбэх араас таьымнаах мунньахтарга кыттан, сана уллэстэн, тоьолоох дьону-сэргэни кытта билсэн, рабочайдары, араас куораттарыгар сылдьыбыта, араас колонон халлаанынан, сиринэн, унан айаннаабыта.
Молот Павлович оҕо сааһыттан таба иитиитинэн дьарыктаммытын устатыгар маннык хаһаайыстыбалар: «Оленьсовхоз», «Опытнай станция», «Булун» совхоз, «Сахандьа» община үгүс өрүттээх үлэлэрин-хамнастарын үмүрүтэ тутууга үгүс сыратын-сылбатын билиитин-көрүүтун биэрбитэ. Бу хаһаайыстыбалар төһө даҕаны ааттара, олорон ааспыт үйэлэргэ атын-атын буолбуттарын иһин сыаллара-соруктара биир этэ: таба ахсаанын элбэтии, таба боруодатын тупсарыы, олору кытта сэргэ ыччаты иитии, табаһыт дьон олоҕун тупсарыы. Молот Павлович онно барытыгар салайааччы быһыытынан сүрэҕинэн-быарынан ылынан бэриниилээхтик үлэлээбитэ. Кини сыралаах улэтин салалта да сыаналыыра, ордук бииргэ үөскээбит-үлэлээбит үөлээннэхтэригэр үрдүктүк сыаналанан, олус диэн убаастанар. Уостарыттан түһэрбэт ытык кырдьаҕастара буолан сылдьар.
Кини түөһгэр «Бочуот знага» орден, «1941-45сс Килбиэннээх үлэтин иһин»,Ỵлэ ветерана», хас да юбилейнай мэдээллэр, социалистическай куоталаһыы кыайыылааҕын, БСНХБ кыттыылааҕын знактара килбэһэн көстөллөрө, оттон кумааҕыга суруллубут махтал, алгыс тылларын ааҕан даҕаны сиппэккин. Табаны үөрэтии ньымаларын баһылаабыт, ньуугуһут, уучах табалары үчүгэйдик үөрэтэр, сүүрүк, күүстээх табалары чинчилээн сүүмэрдиир дьон көлө табалара талыы, олус үчүгэй буолаллар. Кинилэр ханнык да айаҥҥа хаайтарбаттар, ыраах сирдэрин тайаан сылдьаллар. Дьиҥнээх табаһыт бэйэлэрэ көрө сылдьар ыстаадаларын табаларын хас биирдиилэрин дьүһүннээн билэллэрэ, табалар кэмэлдьилэрин, үчүгэй төрүөхтээх атыыр, тыһы табалары бэлиэтии көрөллөрө. Тарҕаммыт таба үөрун хомуйан баран төьө таба, ханнык табалар быстан сүппүттэрин чопчу быһаараллара, тутатына ирдииллэрэ. Оннооҕор табалар хайа диэки барбыттарын сыыстарбакка сабаҕалыыллара. Хаардаахха, буурҕаҕа, хара сиргэ, ардахха-силбиккэ хайа диэки барбыттарын суолларынан чуолкайдык эндэппэкккэ билэллэрэ.
Дьиннээх табаһыт биирдэ сылдьыбыт сирин хаһан даҕаны умнубат. Ол сирин кыһын буоллун, сайын буоллун, сырдыкка да хараҥаҕа да булан барар. Тыалынан, сулустарынан хайысханы чуолкайдык быһаарар. Оннук айылҕаттан бэриниилээх киһини, булчут, табаһыт эбээннэр сирдьит киһи» диэн ааттыыллар. Талааннаах табаһыттар хорсун-хоодуот, дьулуурдаах-тутуурдаах, сытыы-хоту улуу булчут буолаллар. Итинник дьону, биһиги хоту дойду олохтоохторог, судургутук «Маастар табаһыт» диэн ааттыыбыт, Дьэ итини барытын баһылаабыт киһинэн мин эьэм Никитин Молот Павлович буолар.
Молот Павлович эдэр сааьыгар Сииктээх нэһилиэгиттэн төрүттээх Татьяна Корякинаны көрсөн, сөбүлэһэн, холбоһон Сахандьа сис ыаллара буолбуттара. Хос эбэм Татьяна Петровна улуус эмиэ биир чулуу табаһыта, «Улэ албан аата» орден уһус степенин кавалера. Кини сааһын тухары табаһыттарга астарын астаан, таҥастарын тигэн киирбит киһи. Хомойуох иһин, хос эбэм 1999 сыллаахха суох буолбут. Молот Павловичтаах 5 оҕону төрөппүттэрэ. Оҕолорун сүһүөхтэригэр туруоран, үөрэттэрэн, үлэҕэ уһуйбуттара, ыал оҥортообуттара. Икки кыыс - Антонина уонна Галина бухгалтер идэлээхтэр. Уолаттар - Егор, Афанасий уонна Петр урдук, орто уорэхтээх удьуор табаьыттар. Хос эбэм уонна эһэм уон сиэннээхтэр, уон үс хос сиэннээхтэр.
Онон Никитиннэр удьуордара салҕанан бара турар уонна салҕана туруо даҕаны.
Таба иитиитигэр ситэри-толору талааннаах киһи хос эһэм Молот Павлович куруутун бэйэтин бөһүөлэгэр, бар дьонугар, оҕолоругар – аймахтарыгар сүбэтинэн - аматынан олоҕун уопутун үллэстэн олорбута.
«Биэс оҕом бэһиэн үлэһит дьон буолтара, элбэх сиэннээхпин, хос сиэннэрдээхпин. Ол барыта сыралаах үлэттэн дьолу булбутум үтүө түмүгэ» - диирэ ытык кырдьаҕас. Эдэр дьонно туһаайан: «Ỵлэттэн эрэ киһи – киһи буолар!» диэн этэн турардаах.
Мин киэн туттабын. Кини курдук чиэһинэй, үтүө майгылаах, үтүө суобастаах. бэйэм талбыт идэбэр киэн билиилээх үлэһит киһи буолуохпун баҕарабын.
Кини олорбут олоҕо биһиэхэ, эдэр көлүөнэҕэ өрүү холобур буолан сылдьыаҕа. Биһиги Молот Павлович аатын көлүөнэттэн көлүөнэҕэ кэпсии, аатын ааттата туруохпут.<|endoftext|>
Григорьев Гаврил Николаевич
Гаврил Николаевич Григорьев – Харалыыр уола Хабырыыс 1894 с. Хара нэһилигиэр төрөөбүт, баартыйалаах. Хараҕа бастакынан ˝Прогресс˝ диэн холбоһугу тэрийбит. Биэс ыал буолан ынахтарын, сылгыларын холбоон, Үрдьэхтээххэ саҥа типовой хотону туппуттар.
Гаврил Николаевич сэрии кэмигэр 1942-1945 сс. Сталин аатынан холкуос бэрэссэдэтэлинэн үлэлээбит. Сэрии, сут дьаыллары этэҥҥэ туораппыт. ˝Харалыыр уола Гаврил Николаевич баар буолан, тыыннаах хаалбыппыт˝,- диэн кырдьаҕастар махтаналларын истээччибин. ˝Аҕата Николай Гаврильевич-Харалыыр оҕонньор сэрии кэмигэр, кэнниттэн даҕаны Мооро Күөлүттэн балыктаан, элбэх киһини аһаппыта˝, - диэн ахтааччылар. Бэрэссэдээтэлин дьаһалынан ыанньыксыт Акулина Николаевна Дмитриева сэрии, сут дьылларыгар кулуупка ˝итии аһалык˝ тэрийэн, дьону аһатан быыһаабыт. ˝Мин хараҕа суох эбэбин сиэтэн кулуупка илдьэрим˝ - диэн кэпсиирэ Семен Терентьев-Атаҕаллай. Атын сиртэн элбэх киһи кэлэн, холкуоска чилиэнинэн киирбит. Арҕаа Хаҥаластан, Тыыллыматтан, Амматтан Олейниковтар эһэлэрэ, Солдатовтар, Захаровтар уо. д. а. көһөн кэлбиттэр.
Дьиэтигэр кэлэн, махталларын хоһуйан ыллаччылар. Дьиэбит хонтуора курдук этэ. Сэрии кэнниттэн даҕаны элбэхтик кэпсэтэллэрэ, сүбэлэһэллэрэ. Хабырыыс хогуу биригэдьииринэн үлэлээбитэ, холкуоһун бааһыналарын, алаастарын ааттарын, хас биирдиилэрэ төһө иэннээхтэрин өйүгэр хатаан сылдьарын уонна үүнэн турар бурдуктан, оттон хас туонна от, бурдук кэлиэҕин барытын хараҕынан көрөн быһаарарын И.И Саввин сөҕөн кэпсиирэ. Кини Гаврил Николаевичка суруксутунан үлэлээбитэ. Биир тылы сатаан аахпат, нэһиилэ илии эрэ баттыыр киһи төһө үлэ күнүн толорбуттарын, төһөнү үлэлээбиттэрин, хас оттоммуттарын – бурдуктаммыттарын барытын өйүгэр тутара уонна холкуос үс күннээх отчуоттуур мунньаҕын ыытара.
˝Улуу Кыайыытын ордук үөрүүлээх бырааһынньык суох этэ˝ - диирэ Гаврил Николаевич кэргэнэ Мария Трофимовна Григорьева. Кини бастакы холбоһукка ыанньыксыттаабыт хоһуун үлэһит дьахатар этэ. Кэлин эпэрээссийэлэнэн баран, холкуоска кыһын бурдук ыраастыыра, сайын хортуоппуйуга үлэлиирэ. Аҕас балыстыылар Мария уонна Анисия Трофимовналар сэрии кэмигэр фроҥҥа анаан таҥас тигэллэрэ, көмүс киэргэллэри туттараллара.
Гавриллаах Мария биир оҕоломмуттара кыратыгар өлбүт. Кэлин биэс оҕону ииттибиттэр. Улахан уоллара Николай Дьокуускайдааҕы учуутал семинариятын бүтэрэн, история учууталынан үлэлээбит. 1943 сыллааҕы ыҥырыыга хабыллан, 1946 с. сэрииттэн наһыылканан кэлбит уонна ол күһүн өлбүт. Иккис уоллара Трофим СГУ-гар тутуу факультетын бүтэрэр сылыгар массыына саахалыгар өлбүтэ. Улахан кыыс Марина – медик. Иккис кыыс Катя эрдэ кэргэн тахсан барбыта, өлбүтэ. Мин – кыра кыыстарабын, олохтоох оскуолаҕа 30 сыл учууталаатым.
Светлана Егоровна АРГУНОВА,
педагогическай үлэ бэтэрээнэ, норуот
үөрэҕириитин туйгуна.<|endoftext|>
Охлопкова Александра Федоровна
Охлопкова Александра Федоровна — сэбиэскэй кэмнээҕи хомуньуус баартыйа диэйэтэлэ, ССРС Үрдүкү сэбиэтин дьокутаата, Саха АССР үөрэҕин миниистирин солбуйааччы.
Кулун тутар 29 күнүгэр 1927 c. Кириэс-Халдьаайыга дьадаҥы дьиэ кэргэҥҥэ төрөөбүтэ, ийэтэ кыыс кыра эрдэҕинэ түөрт саастааҕар өлбүтэ, инньэ гынан аҕата Охлопков Ф.М. I – Улахан Сүөдэр көрүүтүгэр хаалан иитиллэн улааппыта. 1934 c. оскуолаҕа киирбитэ уонна сэрии саҕаланыан 17 хонук иннигэр Кириэс-Халдьаайы сэттэ кылаастаах оскуолатын 41 саастыылаахтарын кытта бииргэ бүтэрэн свидетельство ылбыттара. Сэрии буолан 1943 c. дылы дойдутугар Н. К. Крупская аатынан холкуоска улахан дьону кытта тэҥҥэ улэлэспитэ. 1943 cыллаахха өҥ сайын кэлэн, бурдук, от, хортуоппуй, турнепс сүрдээҕин үүммүтэ. Онуоха эбии Кыһыл Армия фроҥҥа кыайыыта-хотуута дьон санаатын сүрдээҕин көтөхпүтэ. Ол да иһин буолуо, үөрэххэ наһаа баҕалаах, дьулуурдаах кыыс ити дьыл сүүрбэччэ көстөөх Чурапчыга сатыы тиийэн педучилищеҕа киирбитэ.
Айылҕаттан дьоҕурдаах буолан наар туйгуннук үөрэммитэ, актыыбынай общественник буолбута. Итини маннык да холобуртан көрүөххэ сөп: педучилищеҕа сылдьан «Советскай Саха сирэ» танковай колонна тутуутугар үбү хомуйууну, оту оттооһуну көхтөөхтүк тэрийэн ыыппытын иһин уонна туйгуннук үөрэнэринэн сибээстээн И. В. Сталин махталын ылбыта.
1946 с. туйгуннук үөрэнэр студены училище дирекцията Дьокуускайдааҕы педагогическай институкка салгыы үөрэнэригэр ыыппыта. Манна да сылдьан бастыҥнар кэккэлэриттэн түспэккэ эрэ 1950 с. пединституту бүтэрбитэ уонна Нам, Үөһээ Халыма, Таата, Чурапчы оройуоннарыгар, Дьокуускайга 6, 2, 7 №- дээх уонна история учуутала кэтэхтэн үөрэнэр республиканскай оскуолаларыгар үлэлээбитэ.
Маннык үлэлии сырыттаҕына Дьокуускай куораттан ССРС Үрдүкү Сэбиэтигэр депутатынан таланнар 1958-1961 сс. үлэлиир.
1960 c. Алексеевскай оройуоҥҥа ССКП райкомун секретарынан талаллар, онтон кэлин Чурапчы оройуонугар эмиэ салайар үлэҕэ райкомҥа II секретарынан ананар. Кини улэлиир кэмнэригэр таатталар үчүгэй көрдөрүүлэрин иһин социалистическай күрэхтэһии Кыһыл Знамятын ылар чиэскэ тиксибиттэрэ. Таатта народнай театра Иркутскай куоракка зонаҕа бастааннар бүтүн Союзтааҕы күрэхтэһиигэ Москваҕа кыттар быраабы ылбыттара, Чурапчыга сылдьан улуу энтузиаст Д. П. Коркин өйөөн мастерской базатыгар кэлин школа-интернат буолбут тустуу залын тэрийэннэр сүрдээх тахсыылаахтык улэлээбиттэрэ.
Александра Федоровна бэйэтин туһугар ирдэбиллээх, кырдьыксыт, көнө, атын дьон кыһалҕатын өйдүүр үлэһит киһи этэ. Ол да иһин уһуннук улахан салайар үлэлэргэ тахсыылаахтык үлэлээн кэлбитин үгүс ахсааннаах наҕараадалара да туоһулууллар: ол курдук, кини уһун сыллаах эҥкилэ суох, ситиһиилээх үлэтин иһин Саха АССР Үөрэҕин, Доруобуйа харыстабылын, Тыа хаһаайыстыбатын министерствотын РСФСР, Комсомол КК Бочуотунай грамоталарынан, «1941-1945 сс. А5а дойду Улуу сэриитигэр килбиэннээх үлэтин иһин», «В. И. Ленин төрөөбүтэ 100 сааһынан. Үлэҕэ килбиэнин иһин», «Кыайыы 50 сыла», «Үлэ бэтэрээнэ» мэтээллэринэн, иккитэ – 1973, 1975 сыллардаахха «Социалистическай үлэ кыайыылааҕа», «Айылҕаны харыстааһын иһин» знагынан бэлиэтэммитэ, норуот үөрэҕириитин туйгуна, «Саха АССР үтүөлээх учуутала», 1964 с. республика Бочуотун кинигэтигэр киллэриллибитэ.
Нэһилиэкпит элбэх биллиилээх дьоннорун ортолоругар Александра Федоровна республика биир бөдөҥ үлэһитин быһыытынан биллэрин ааһан дьонун-сэргэтин оройуонугар Герой убайын кэнниттэн Охлопковтартан иккис киһинэн ааҕаллара. Санаан да көрдөххө Охлопковтар биир дьиэ кэргэннэриттэн икки Герой, икки ССРС Верховнай Советын депутааттара үүнэн тахсыылара Саха сиригэр эрэ буолбакка, бүтүн Россия да үрдүнэн тарбахха баттанар сэдэх түбэлтэ буолуохтаах.
Александра Федоровна дьадаҥы дьиэ кэргэнтэн тахсан, эрэйи, олох кыһалҕатын этинэн-хаанынан кыра эрдэҕиттэн билбит буолан дьон кыһалҕатын өйдүүрэ, ол да иһин дойдутун дьонугар күүһэ кыайарынан – пенсияҕа тахсалларыгар, оҕолоро үөрэнэллэригэр, үлэҕэ киирэллэригэр уонна оройуон , нэһилиэк үөрэҕин салаата сайдарыгар улахаг көмөнү оҥорбута.
Александра Федоровна 71 сааһыгар сэтинньи 10 күнүгэр 1998 сыллаахха өлбүтэ уонна дойдутугар көмүллүбүтэ.<|endoftext|>
Антонова Мария Яковлевна
1944 сыллаахха II Бордоҥҥо төрөөбүтэ.
1944 амырыын сыл алдьархайа ааҥнаан аҕай турдаҕына, оһоҕос түгэҕинээҕи кыыс олох салҕанар биир туоһута буолан, күөһэлис гына түспүтэ. Аҕалара Попов Тэрэнтэй, төрүт II бороҥ киһитэ, фроҥҥа охтубут кутурҕаннаах сураҕа кэлбитэ. Ийэлэрэ Марыына түөрт оҕотунаан тула эргийэн хаалан, оччотооҕу холкуос бүппэт түбүгэр оройунан түспүтэ. Кыракый Маруся оҕо сааһа II Бордоҥунан, онтон саҥа үөскээбит Ньурбачаан дэриэбинэтигэр ааспыта. Ийэтэ Марыына манна улахан кыыһа Аанаҕа, фронтовик Григорьев Г.В-Өкөт Татаарга олохсуйбута, Дуня, Николай үөрэҕи батан барбыттара. Маруся маҥнай Ньурбачаан оскуолатыгар киирэр. Үөрэх эргэ дьиэҕэ, аҕыйах оҕолоох тэриллэрэ. Онтон 1957 с. саҥа оскуола тутуллар. Директорынан И.С.Иванов, онтон М.С.Матвеев этилэр. Ыраах соҕурууттан кэлбит нуучча Зинаида Ивановна Пахомова, онтон Клара Алексеевна Егорова нуучча тылыгар үөрэппиттэрэ, РСФСР үөриҕэриитин туйгуна К.А.Егорова ахтарынан, Маруся Попова оччолортон сүрдээх актыыбынай, көҕүлүүр
дьоҕурдаах эбит. Кини бэлиэтииринэн, Яковлева Ага – математик, Попова Таня – активистка, Николаев Елисей гармошкаҕа үчүгэйдик оонньуур, Павлов Коля сүрдээх боччумнаах, Петров Сеня спорка дьоҕурдаах, Саввинов Володя мэлдьи аккуратнай, Семенова Маня сэмэй, кыһамньылаах эбиттэр. Кинилэр Марусяҕа дьоллоох оҕо саас, оскуолатааҕы сыллар умнуллубат, күндү доҕотторо буолаллар. Өрүүтүн сылаас ахтылҕанынан уйаҕастык ахтылла сылдьаллар. 1964 с. Ньурба 1-кы нүөмэрдээх оскуолатын бүтэрэн, СГУ туттарсан киирэр, тулаайах аҥаардаах оҕоҕо бу улахан дьыала буолара өйдөнөр. Бүргэһи хааһахха хаайа сылдьарыҥ сатамматын курдук, эдэр, эрчимнээх Мария Попованы бэлиэтии көрөннөр 1972 с. комсомол обкуомугар үлэҕэ ылаллар. Манна улахан тэрийэр дьоҕурдааҕа көстөн, 1986-1991 сс. обкомол тэрийэр салаатын сэбиэдиссэйинэн өрө таһаарыллан үлэлиир. Биллэрин курдук, бу кэмҥэ урукку судаарыстабыннай тутул ыһыллан, Россия үрдүнэн саҥа олох укулаата олохтонор буолбута. Партийнай үлэһиттэр
үгүстэрэ араас биричиинэннэн уурайбыттара, эбэтэр атын эйгэҕэ көспүттэрэ. Бэрт сорохторо эрэ, чахчы дьон туһа диэн сылдьыбыттар эрэ, салгыы үлэлээн барбыттара. Мария Яковлевна 1991 сылтан Верховнай Советсеркетериатыгар үлэлиир, сүрдээх уустук политическай кэмҥэ бу салааны сүрүннүүр. Онтон Саха сирэ сувереннай, көнүл республика буолбут бастакы күннэригэр да туора турбат – 1993 с. аан бастаан үөскээбит президент уонна
правительство хаһаайыстыбыннай дьыалаларын салайар начальнигы солбуйааччынан үлэлиир.
1994 с. олохпутугар демократия киирэн, саха норуота аан маҥнай бэйэтин бэйэтэ салайынар сокуоннарын оҥорор парламена – Ил Түмэн тэриллэр. Маныаха улахан уопуттаах Мария Яковлевна Антонованы Ил Түмэн аппараатын уопсай отделын салайааччытынан аныыллар. 2003 сылтан парламент аппараатын салайааччы буолар, сүрдээх уустук политическай, экономическай кэмҥэ улахан эппиэтинэһи сүгэр. Мария Яковлевна үлэтин чүөмчүлэрин кэрэһилииллэр: ЫБСЛК КК знага, «Үлэҕэ килбиэнин иһин» мэтээл, Саха АССР Верховнай Советын Бочуотунай Грамоталара, 2002 с. «СР норуотун хаһаайыстыбатын үтүөлээх үлэһитэ» үрдүк аат.
Улахан дьыала төһөҕө да удьуордаах, утумнаах буолар. Мария Яковлевна убайа Николай Терентьевич Попов – нэһилиэктэн соҕотох наука доктора, эдьиийин Аана сиэнэ Антон Иванов – саха эстрадатын сулуһа, о.д.а. өссө да үүнэн, үрдээн иһээччи элбэх.
…Хаһан эрэ Ньурбачаан Хордоҕойун устун лыахтаан тэлэрбит кыысчаан билигин аныгы сувереннай республика парламенын, Ил Түмэни, салайсара, кэскилбитин оҥорсоро саныахха астык, киэн туттуулаах суол.
Ахмед Дмитриев<|endoftext|>
Иванов Николай Матвеевич
Иванов Николай Матвеевич — Кэриэйэ 1950-53 сс. сэриитин кыттыылааҕа, авиадивизия штабыгар сибээс отделениетын хамандыыра.
1925 сыллаахха муус устар 25 күнүгэр Анна уонна Матвей Ивановтарга бастакы оҕонон Уус-Алдан Өнөр нэһилиэгин Килэдьимэ алааһыгар төрөөбүтэ. Бииргэ төрөөбүттэр бэһиэлэр, биир кыыс, 4 уол.
Николай Матвеевич 2 сыл армияҕа сылдьан баран бэйэтэ тылланан Кэриэйэҕэ (билиҥҥинэн Хотугу Кэриэйэҕэ) 2 сылтан ордук сэриигэ сылдьыбыта. Кини онно Сэбиэскэй Сойуус үс төгүллээх дьоруойун, авиация маршалын Иван Кожедуб 324-с истребительнай авиадивизиятын штабыгар сибээс отделениетын хамандыырынан сылдьыбыт.
Айымньылара.
Сэриигэ да сылдьан, сэрии да кэнниттэн хоһоон айарын, ахтыы суруйарын сөбүлүүрэ. Сэриигэ сылдьыбытын туьунан, Аҕа дойду сэриитин кэмигэр хайдах сутаан, сирэйдэрэ, илиилэрэ-атахтара дыгдайан иьэн тахсыбытын хараастан олорон кэпсиирэ.
Бу хоһоонугар хайдах эрэйи-муну көрсүбүтэ ахтыллар:
Улаатар сааспар сукка хаптаран,<br>
Дыгдайа иһэлийэн чуут орпутум.<br>
Түөрт сыл саллаат сэбиэскэй өйүн,<br>
өһөн тыыныгар иитиллибитим.<br>
Икки сыл сэрии өһөгөйүн <br>
Хааннаах хабыр хапсыһыыга киирсибитим.<br>
Дьылгам ыарын да иһин, <br>
Дьылҕабын эмиэ да сирбэппин.<br>
Бу сиргэ ыччатым кэлбитин.<br><|endoftext|>
Уһун Дьурантаайы
Уһун Дьурантаайы диэн үс дойду суругун тутар суруксут. Үрүҥ Айыы  уола. Үрүҥ таҥастаах  уп-уһун киһи. Маҥан бытыктаах оҕонньор курдук этэллэр. Айыы халлааныгар олорор. Дьылҕа кинигэтин  илдьэ сылдьар.
Ити кинигэҕэ  киһи «үс дойдуга» тугу гыммыта бүтүннүү суруллар. Ол аата Айыы санааны санаабыта --Үөһээ  дойду, сирдээҕи олоҕунан олорбута – Орто дойду, куһаҕаннык сылдьыбыта – Аллараа дойду буолар. Онон аан дойду үчүгэйэ-куһаҕана, үтүөтэ-мөкүтэ. Дьылҕа кинигэтигэр суруллан хаалар эбит.
Дьылҕа кинигэтэ диэн айылҕа дириҥ суола. Көстүбэт суол. Салгын курдук өйдүөххэ эмиэ сөп. Былыргылар саныылларынан, киһи оҥорбут оҥоруута, саҥарбыт саҥата эрэ буолбакка, саныыр санаата кытта итиннэ  сурулла турар. Ол иһин мээнэ тыллаһар, түбэһиэх саҥарар-иҥэрэр, куһаҕаны саныыр аньыы. Сата баһын тардыы дэнэр. Атыннык эттэххэ, муҥур дьиҥ чахчыны таарыйан, айылҕа көстүбэт суолуттан арааһы барытын көбүтэн таһаарыахха сөп.
Сэһэнньиттэр этэллэринэн, Дьылҕа кинигэтэ  үрүҥ уонна хара суруктаах. Бу суругу  Үрүҥ Элкэнэй Тойон суруйар.
Киһи дьылҕатын үрүҥ суругар Айыы суола киирэр. Ол аата алгыс өттө: кут уонна сүр. Ыраас, сырдык ыра. Биһиги иннинээҕилэр биһиэхэ туһаайан хаалларбыт алгыстаах санаалара.  Иччилэргэ, Айыыларга, иччилэргэ чугас буоллахха, ити үрүҥ сурук арыллан кэлэр үгэстээх.  Ити иһин Таҥха кэмигэр  дьон бэйэтигэр үрүҥ суругу арыйарга – сырдык ыраны  бигэргэтэргэ, куту-сүрү тардарга дьулуһар.
Оттон  Дьылҕа кинигэтин  хара суругар өлүү суола сылдьар. Онно Айыы  Таҥаралар киһи оҥоһуутун уонна ыйааҕын ыйаллар. Киһини олоххо туох күүтэрэ-кэтэһэрэ оҥоһуу дэнэр. Урукку күлүктэрбит, атыннык эттэххэ төрүттэрбит, өбүгэлэрбит арааһы оҥорон хаалларбыт суоллара-иистэрэ  биһиэхэ оҥоһуу – архетип буолар. Биһиги ити иһигэр сылдьабыт эрээри,  Айыы суолун тутуһан, алгыс өттүн өрүү күүһүрдэ, улаатыннара туруохтаах  эбиппит.
Дьон ситэ өйдөөбөт өттө Таҥха кэмигэр бэйэтин ыра санаатын бигэргэтэ сатаабакка,  оҥоһууну билэ сатыыр. Инньэ гынан, Дьылҕа кинигэтиттэн  хара суругу арыйыан сөп. Үөһэ этэн аһарбытым курдук,  ити олус сэрэхтээх.
Дьылҕа хара суругар өссө ыйаах баар.  Киһи өлбүтүн кэннэ тыын Айыы Таҥара дьүүлүгэр турар. Тыын аан бастаан Уһун Дьурантаайыга   бэйэтин  тиһэх тылын  этэр. Туох да куһаҕаны оҥорботоҕум диэн. Ону Үрүҥ Элкэнэй Тойон суруйар.  Итинник гыммытын кэннэ, Дьаамы  Таҥара өлүү уутунан  аһаран, сиэркилэҕэ  курдук,  тэһэ көрөр. Үчүгэй буоллаҕына, Айыы таҥаралар тыыны сэттис халлааҥҥа түһэрэллэр. Оччотугар таҥаралар дууһа гыналлар. Дууһа төттөрү төннүөн баҕарар буоллаҕына, суолун-ииһин, тугу гыныахтааҕын ыйан,  хотугу түһүү халлаанынан сиргэ хат ыыталлар.
Куһаҕан тыын эмиэ салгыы ханна барара, тугу гыныахтааҕа ити курдук  ыйыллар. Онон ыйаах  диэн  өлүү кэнниттэн  тыын дьүүлгэ турара уонна салгыы ханна салалларын Айыы таҥаралар  быһаарыылара буолар.
Өлөн баран тиллибиттэр кэпсииллэринэн, Уһун Дьурантаайы алҕас тиийбит тыыны төттөрү утаарар эбит. Онуоха Дьылҕа кинигэтиттэн киһи ыйааҕын көрөн, этэр дииллэр.
Киһи тыыннаах сылдьар кэмин ыйаах курдук  саныахтаах. Ону быһа түһэн, эрдэ билэ сатыыр куһаҕан. Тоҕо диэтэххэ, биһиги күннэтэ эҕирийэн ылар тыыммытын Айыылар куруук иэс биэрэллэр уонна онтуларын кэтээн көрөллөр. Хомойуох иһин, сорох киһи бэйэтигэр илдьэ сылдьар тыынын  үйэ-саас тухары ылбыт «бас билиитин» курдук саныыр уонна хайа талбыт туттар. Ити иэс төлөбүрдээх буолуоҕун   ырыҥалаабат. Ол эрээри Айыы Таҥаралар бүтэр уһукка хайаан даҕаны «отчуоттаталлар». Иэс ылбыт тыыммытынан тугу оҥорбуппутун  ыйааһыннаан көрөллөр. Тыыннаах буолуу, тыыннаах сылдьыы  алгыс буолан, Орто дойду  олоҕун мэлдьи өрө көтөҕө туруохтааҕын ирдииллэр
Сэттис халлааҥҥа  тыын ити курдук саҥалыы таҥыллар. Онон Дьылҕа кинигэтигэр баар хара суругу   тыын  «отчуотун» курдук өйдүөхтээхпит. Таҥхаҕа  итини билэ сатыыр бобуулаах.
Таҥха кэмигэр киһи өйө-санаата саҥалыы таҥыллар. Оннук кэмҥэ Үрүҥ Айыы уолугар Уһун Дьурантаайыга хайыһан, бэйэ ыраас ыратын, сырдык санаатын кэлэр кэмҥэ туһулаан, Айыыларга этинэрэ  ордук. Оччотугар Үрүҥ Элкэнэй Тойон ону Дьылҕа кинигэтигэр үрүҥ сурук гына суруйар. Үрүҥ сурук кэлин Орто дойду олоҕор кэлээччилэргэ арыллар   аналлаах.
Киһи  төһөнөн кэлэр кэмҥэ туһаайан үчүгэйи баҕарар да,  соччонон Дьылҕа кинигэтиттэн өбүгэлэрбит  алгыстаах санаалара тахсан  иһэр
Бэйэ үтүө баҕатын  Уһун Дьурантаайыга этии  домнонор. Оннук буоллаҕына,  тохсус халлааҥҥа олохтоох Үрүҥ Айыы үрүҥ тыына Айыы суолун устун кут-сүр буола сиргэ түһэр.
А.Павлов-Дабыл.<|endoftext|>
Билинни уонна урукку булчуттар
Былыргы уонна билинни булчуттар
Саха киһитэ айылҕаны кытта ыкса сибээстээх. Былыр-былыргыттан сахалар айылҕаҕа сиэри-туому тутуһан сылдһаллара. Саха киһитигэр булт диэн аһылыга буолара. Кини балыктаан, кустаан дьиэ кэргэнин аһатара. Бултка баралларгыгар эрдэ бэлэмнэнэллэрэ. Тиийэн баран сирдэрин аһаталлара, Байанайы маанылыыллар. Байанайтан көрдөһөллөрө бултуйууну. Айылаҕаҕа сылдһан мээнэ айдаарбаттар. Бултуйдахтарына чугас дьоннорун күндүлүүллэрэ. Ол иһин ити дьылларга былыр элбэх киһи тыыннаах хаалбыта.
Өйдөөн-санаан ааһыахха Аҕа дойду сэриитин. Эһээлэрбит, эбээлэрбит төһө кыалларынан фроҥҥа көмөлөспүттэрэ бултаан: балык, эт, күндү түүлээх ыыталлара. Бу эмиэ хорсун быһыы буолар.
Былыргы булчут айылҕаҕа олус харыстабыллаахтык сыһыаннара. Ол курдук кини оту-маһы алдьаппат этэ.
Онтон билигин булчут олус уларыйда. Быһыыта-майгыта, айылҕаҕа сыһыана. Урут булчут аһаары, айаҕын иитэнээри бултуур буоллаҕына, билигин булчут мээнэ «бэйэтин дуоһуйутуутугар» бултуур. Сорох дьон мээнэ ытыалааччы да баар. Эбэтэр сорох мээнэ буолунайы бултаан баран таах хаалларар да тугэннэрэ баар. Айылҕаҕа сылдьан сиэри-туому сорохтор тутуспаттар. Айылҕаны урусхаллааан, ыһан бараллар.
Айылҕабытыгар биһиги инник сыһыаннастахпытына ким харыстыай?!
Ол иһин биһиги эдэр көлүөнэ ыччата билигин өйдүөх тустаахпыт-барыта биһиги илиибитигэр. Биһигиттэн тутулуктаах айылҕабыт, айылҕабыт,хайдах туруктаах биһиги оҕолорбутугар-сиэннэрбитигэр тиксэрэ.
Түмүккэ этиэххэ наада, хас биирдии саха киһитэ айылҕаны харыстыахтаах, сиэри-туому тутуһуохтаах,оччоҕо эрэ биһиги сирбит-дойдубут, кыылбыт-суолбут элбиэ,чэчириэ.<|endoftext|>
Өлөөҥҥө алмаастаах сири арыйыыга олохтоох дьон кыттыыта
Өлөөҥҥө алмаастаах сири арыйыыга олохтоох дьон кыттыыта - Көһө сылдьар олохтоох омуктар былыр да алмаас тааһы булалларын туһунан элбэх номох баар. Оттон Саха сиригэр алмаастаах сири булуохха сөп диэн, өссө 30-с сыллартан Булуугэ учууталлыыр, кыраайы уөрэтиинэн дьарыктаммыт П.Х.Староватов элбэхтик туруорсубута. Бу анал үөрэҕэ суох гынан баран, сир баайын чинчийиигэ угус сылга, чахчы суолталаах улэни ыыппыт киһи олорон ааспыт олоҕо аныгы ыччакка холобур буолуохтаах. Национальнай архыыпка кини пуондатын көрө олорон, биһиги оройуоммутугар сыһыаннаах бэлиэтээһиннэри булбутум. Өлөөн сир баайынан аатырыа диэн, ааспыт үйэ саҥатыгар - өссө ыраахтааҕы саҕана буолбут чахчыларга олоҕуран суруйбут. Ол курдук ханнык эрэ Англия лорда «Өлөөн сирин атыылаһыахпын баҕарабын» диэн, Арассыыйа ыраахтааҕытыгар этии киллэрбитэ дьикти буолбатах дуо? Хомойуох иһин, П.Х.Староватов бэчээккэ таһаартарбыт «Богатство Оленека» диэн ыстатыйатын көрдөөһүнүм билиҥҥитэ түмүгэ суох хаалла.
Аҕа дойду сэриитэ бүтээтин кытта биһиги оройуоммутун «Главсевморпуть» геологическай эспэдииссийэлэрэ уһун сылларга чинчийбиттэрэ. 1948с. АГНЧИ (научно-исследовательский институт геологии Арктики) тэриллибитэ. Ленинград институтун геологтара хас эмэ уонунан сылларга Арассыыйа Арктикатын эргимтэтигэр сытар сири хабан улахан чинчийэр үлэни ыыппыттара. Кинилэр чинчийиилэрэ Өлөөн оройуонун кытта ыкса сибээстээх. Бу институттан ураты киэҥ далааһыннаах үлэни Сэбиэскэй Сойуус араас научнай тэрилтэлэр геологтара ыыппыттара.
Ол тумугэр 1954с. Сойууска аан маҥнайгы төрүт алмаас боруодалаах (кимбэрлииттээх) туруупка – «Зарница» - биһиги оройуоммутугар, Далдын өрускэ көстүбүтэ. Ленинград куорат ВСЕГЕИ геологтара Л.А.Попугаева, Н.Н.Сарсадских бу сүдү суолталаах чаҕылхай арыйыылара тус олохторугар ыараханнык дьайбыта. Тэнийэ барбакка кылгастык эттэххэ, аат-суол былдьаһыытын оччотооҕу сорох салайааччы кирдээх быһыытын туһунан 40-ча сыл ааспытын кэннэ Р.Н.Юзмухаметов (оччолорго эдэр суруналыыс) дьиҥнээҕи кэпсиир ыстатыйалара «Мирнинский рабочий» хаһыакка тахсыбыттара. Бу аан дойдуга алмаас устуоруйатыгар эрэ буолбакка, научнай-техническэй сайдыыга дириҥ суолталаах арыйыы билигин да күлүктэнэрэ өйдөммөт.
Алмаас биир аргыһа пироп тааһынан сирдэтэн арыллыбыт аан маҥнайгы «Зарница» туруупка кэнниттэн бу ньыманы киэҥник туһанан 1955сыл сайыныгар «Мир» (Мухтуйа), «Удачная», «Сытыканская» (Өлөөн) баай саппаастаах кимбэрлииттээх туруупкалар арыллыбыттара. Далдын өрүс тардыытыгар алмаас саппааһа сөҕүмэр баайын ол сайын манна арыллыбыт 15 төрүт боруодалаах алмаастаах сирдэр этэллэр. 1956-1957 сылларга Үөһээ Муунаҕа баай саппаастаах кимбэрлииттээх уонча туруупканы Михайловскай, Амакинскай эспэдииссийэлэр арыйбыттара. 1956 сыл тохсунньу 5 күнүнээҕи ССРС Миниистирдэрин Сэбиэтин ыйааҕар олоҕуран Саха сиригэр геологическай чинчийиини күүһүрдэргэ ону тэҥэ алмааһы хостооһуну ыытарга улахан дьаһал тахсыбыта. Өлөөн оройуонун киэҥ сиригэр оччотооҕу Сойуус араас муннугуттан элбэх эспэдииссийэ кэлбитэ. Киэҥ далааһыннаах үлэ түмүгэр 1962 сылга диэри кимбэрлииттээх 100-тэн тахса туруупка (уксэ алмаастаах) арыллыбыта.
Тыйыс айылҕалаах, тоһуттар тымныылаах, суола-ииһэ суох, түҥ ыраах сиргэ сытар алмаастаах сири туһаҕа таһаарыы үтүмэн элбэх үбү эрэйэрэ. Маны үрдүкү салалта бэркэ өйдүүрэ. Алмаас бырамыысыланнаһа сайдарын утарар дьон бааллара. Биир биричиинэнэн оччотооҕуга Сойууска биллэр улахан аптарытыахтаах учуонайдар (салайааччы М.К.Келдыш) оҥоһуу (искуственнай) алмааһы айбыттара буолар. Саҥа технологияны туһаннахха, алмаас үлэтигэр элбэх үп кэмчилэниэ диэн дакаастыы сатыыллара. Хас эмэ сыл устата обком сэкирэтээрэ С.З.Борисов Саха сиригэр алмаас бырамысыланнаһын тэрийиэххэ диэн туруорсубута. «Айхал» кимбэрлииттээх туруупка (1960с. Тохсунньу 26 күнүгэр арыллыбыт) алмаас бырамыысыланнаһа тэриллиитигэр, инники сайдыытыгар ураты суолталааҕын тоһоҕолоон бэлиэтиэххэ. Ол курдук, бу хотугу эргимтэҕэ сытар алмаастаах сир көстөөтүн кытта туруупка кээмэйэ чуолкайдана, саппааһын чинчийэр үлэ бүтэ да иликтэринэ, байытар баабырыка тутуута саҕаламмыта. Сайыныгар маҥнайгы алмаастар дойду хааһынатыгар киирбиттэрэ. Мииринэйтэн Айхалга диэри массыналар холуонналара субуспута. 500 км суола-ииһэ суох дойдйну тохсунньу аам-даам тымныытыгар тэлэн, кыһыннары сылдьар суол аһыллыбыта. Оҥоһуу былаһааккаҕа сөмөлүөт араас таһаҕаһы быыстала суох таһара. 1961 сыллаахха, олунньуга Өлөөн оройуонугар «Якуталмаз» трест иһинэн «Айхал» рудник тэрийэр туһунан Совнархоз дьаһала тахсыбыта. Ити сыл алмааһы байытар сайыҥҥы баабырыка атырдьах уонна балаҕан эрэ ыйдарыгар үлэлээбит. Кэккэ бириичинэнэн былаан ырааҕынан туолбатах, сыл түмүгүнэн баара-суоҕа 41,1% тиийбит. Ол гынан баран Айхал рудникка хостоммут 131,8 тыһыынча карат алмаас «Якуталмаз» сыллааҕы былаана туоларыгар улахан оруоллаах буолбут. Ону ааһан, бу олус кылгас кэмҥэ ыһыллыбыт алмаас бу руднигы тутууга барбыт ороскуоту барытын саппыт. Бу кылгас холобур элбэҕи этэр.
60-с сыллар ортолоругар ыһылла сытар баай алмаастаах сир Өлөөн оройуонун хоту өттүгэр, Эбэлээххэ, арыллыбыта. Биһиги дойдубут сирин баайа дэлэгэйин өссө биир улахан суолталаах арыйыы туоһулуур. Испэсэлиистэр этэллэринэн, аан дойдуга биир бөдөҥ баай саппаастаах сир – Томтор Таас.
Геологтар сүҥкэн арыйыылара барыта олохтоох нэһилиэнньэ быһаччы кыттыытынан барбыта. Ол курдук, улахан суударыстыбаннай суолталаах геологическай чинчийии ситиһиилээхтик барарын туһугар оройуон бартыыйнай, сэбиэскэй, хаһаайыстыбаннай тэрилтэлэрин салайааччыларыгар өрөспүүбүлүкэ уонна киин үрдүкү салалтата быһаччы дьаһал биэрэрэ. Урут манна хаһан да геологическай чинчийии ыытылла илигэ. Оннооҕор топография хаартата суоҕа. Хас сылын аайы геологтар этэрээттэрэ элбиирэ. Балар араас таһаҕастарын олохтоох дьон таба көлөнөн таһаллара. Сайын эрэ буолбакка, кыһыннары үлэлиир этэрээттэр бааллара. Архыып докумуоннара кэпсииллэринэн, Өлөөн оройуона 40-с сыллар ортолоруттан 80-с сылларга диэри эспэдииссийэни быыстала суох таба көлөнөн хаччыйбыт. Холобур, 1956 сылга 3000 табаны биэрэргэ, онтон олунньу ыйга 400 сыарҕалаах таба көлөнү хааччыйарга сорудахтаммыт 1957 сылга 3600-тэн тахса таба, ол иһигэр «Победа» холкуостан 850 таба, 60 каюр, «Ленин суола» - 546 таба, 39 каюр үлэлээбит. Сыл аайы саас эрдэттэн геологтар базаларыгар таһаҕаһы таһыы саҕаланара. Оттон сайын эспэдииссийэ элбэх этэрээтин, баартыйатын араас маршрутунан көһөрөллөрө. Үлэһит илии тиийбэтэ, ол иһин кырдьаҕастар, кыра оҕолоох дьахталлар, бэл, оскуола оҕолоро улахан дьону кытта тэҥҥэ сылдьаллара. Эспэдииссийэлэр дуогабарга олоҕуран төлүүллэрэ. Онон холкуос хааһыната дохуот киллэринэрэ, табаһыт каюрдар хамнас аахсаллара. Биир өттуттэн көрдөххө, барыыстаах үлэ курдуга. Ол гынан баран эспэдииссийэ ыар үлэтигэр элбэх табаны сүтэрэллэрэ. Ону таһынан, ойуур баһаардарын содулугар, сыстыганнаах араас ыарыыттан таба өлөрө. 1956-1957 сылларга, уопсайа 10535 таба өлбут. Сыллата элбэх таба туһата суох өлөрө. Оройуон табаһыттарын иннигэр кытаанах сорудах туруоруллара – таба ахсаанын элбэтэргэ. Судаарыстыба былаана булгуччу туоларын туһугар бэйэлэрин харыстаммакка үлэлээбиттэрэ. Ол туоһутунан маннык сыыппаралары аҕалыахха сөп. Өскөтүн таба уопсай ахсаана 1936с. – 14916, 1945с. – 21494 буоллаҕына, 1960с. – 24848 тиийэ элбээбит. Биллэрин курдук, ити 15 сыл (1945 – 1960) устата эспэдиисийэлэр киэҥ далааһыннаахтык үлэлээбит кэмнэрэ. Баар ыараханы аахсыбакка, оройуон табаһыттара сыллата табаны элбэтэр сыаллаах – соруктаах хорсуннук үлэлээбиттэрин бэлиэтээн ааҕар наада. 70-с сыллар ортолоругар «Өлөөн» сопхуос табатын ахсаана 35000 үүммүтэ. Билигин баара – суоҕа 4000 кэриҥэ хаалбыт. Хотугу кыраай мааны баайа – таба барахсан алмаастаах туөлбэ арыллыытыгар сыаната биллибэт өҥөнү оҥорбутун өйдүүгүт дуо?
Алмаастаах сирдэри арыйыыга геологтары кытта тэҥҥэ уонунан сылларга үлэлээбит сүүһүнэн ахсааннаах оройуон олохтоохторун үтүөлэрэ билиҥҥэ диэри бэлиэтэммэтэҕэ хомолтолоох. Бырабыыталыстыба 90-с сылларга тахсыбыт уураахтарыгар олоҕуран , сүрүннээн Сунтаар, Ньурба олохтоохторун «алмаас арыйыытыгар кыттыылаах» диэн билиммиттэрэ. Өлөөн олохтоохторуттан 300-тэн тахса киһи испииһэккэ баарыттан баара – суоҕа 47 киһини бырабыыталыстыба хамыыһыйата бигэргэппитэ. Дьиҥинэн, «Мир» туруупкаттан ураты, аан маҥнайгы, кэнники да элбэх кимбэрлииттээх туруупка, атын даҕаны сир баайа Өлөөн оройуонугар олохтоох нэһилиэнньэ быһаччы кыттыытынан арыллыбыта. Отуттан тахса сыл устата быыстала суох барбыт киэҥ далааһыннаах геологическай көрдүүр – чинчийэр үлэҕэ хас эмэ уонунан тыһыынча табаны туһаммыттара. Ситэтэ суох дааннайынан 500 киһи эспэдииссийэҕэ үлэлээбит. Ону ааһан, алмаас бырамыысыланнаһа тэриллиитигэр, сайдарыгар киллэрбит кылааттара эмиэ улахан. Алмаасчыттары этинэнэн, тириинэн тыһынан хааччыйарга сыллата халбаҥнаабат сорудах толоруллара.
1965 сыллаахха баай алмаастаах «Зарница» , «Удачнай» , «Сытыкан» , «Айхал» , о.д.а. кимбэрлииттээх туруупкалар көстүбүт Далдын, Алакит, Сохсолоох киэҥ сирдэрин Өлөөн оройуонуттан саҥа тэриллибит Мииринэй оройуонугар биэрбиттэрэ. Онтон 1984 сыллаахха баай алмаастаах Эбэлээҕи хабар сири Анаабыр оройуонугар биэрэргэ дьаһал тахсыбыта.
Өлөөн оройуонун олохтоохторо баай алмаастаах сирдэри арыйыыга, туһаҕа таһаарыыга сүҥкэн кылааты киллэрсибиттэрэ билиҥҥэ диэри сөпкө сыаналана илик.
Туһаныллыбыт сирдэр.<|endoftext|>
Бабушкин Иван Васильевич
Эдэр сааһа.
И. В. Бабушкин Вологда губерниятыгар Тотьма уеһын Леденгскэй сэлиэнньэтигэр 1873 сыллаахха тохсунньу 15 (урукку истиилинэн тохсунньу 3) күнүгэр бааҺынай кэргэнигэр төрөөбүтэ. Эдэр сааһыттан ыраахтааҕы былааһын утары охсуһар революционнай хамсааһыҥҥа кыттыбыта. И. В. Бабушкин 1985 сылтан петербурдааҕы үлэһит кылааһы батталтан болхолуур иһин хамсааһын көхтөөх кыттыылааҕа. Кини политическай хамсааһыҥҥа кыттарыгар В. И. Ленин сабыдыала улахан. И. В. Бабушкин Ленин олохтообут Кыым «Искра» хаһыатын үлэһитэ этэ.
Сүрүн үлэтэ.
1900 с. сайынытан Бабушкин Смоленскай, Полоцкай, Покров, Орехово-Зуево курдук улахан промышленнай куораттарга кистэлэҥ революционнай үлэни ыытар уонна Кыым «Искра» хаһыаты тарҕатыынан дьарыктанар.
1903 сыллаахха сэтинньи 23 күнүгэр Бабушкины Илин Сибииргэ ыыталлар. Онно тиийэн Шубенко диэн сымыйа фамилиянан Кыым «Искра» хаһыат тарҕатааччанан үлэлии сырыттаҕына тутан ылан хаайаллар.
Ахсынньы 25 күнүгэр Иван Васильевиһы Дьокуускайга аҕалаллар уонна Верхоянскай уокурукка көскө ыытарга аныыллар. Саха сиригэр көскө сытар Бабушкин революционер, большевик быһыытынан батталы утары охсуһара, уонна 1904 сыллаахха «романовецтары» өйүүрүн туһунан бырачыас таһаарбыта. И. В. Бабушкин тэрээһининэн верхоянскайдааҕы политсыылынайдар олохторун тупсарар туһунан туруорсубуттара.
1904 сыллааҕы атырдьах ыйын 11 күнүгэр ыраахтааҕы нэһилиэнньигэ төрөөбүтүнэн сибээстээн тахсыбыт амнистияны политсыыльнайдар утарбыттара, кинилэр истэригэр Бабушкин эмиэ баара.
1905 с. алтынньы 21 күнүгэр политсыыльнайдары барыларын амнистиялаабыттара, Дьокуускай куораттан баралларын туруорсан араас миитиннэри, демонстрациялары тэрийбиттэрэ, онтон сылтаан губернатор кинилэр туруорсууларын ылыммыта уонна сэтинньигэ Дьокуускайтан 36 киһи барбыта.
Ити ый бүтүүтэ Бабушкин Иркутскайга кэлэр уонна онно үлэлии хаалар «Сибииргэ үлэ күөстүү оргуйар онон Бабушкин курдук дьон онно наадалар диир» — В. И. Ленин. Саҥа сиргэ кэлэн баран кини РСДРП састаабыгар киирэр уонна ол сыл партия сорудаҕынан Чита куоракка баар большевиктары кытта сибээс олохтуу уонна таарыйа Иркутскайдааҕы рабочайдарга сэрии сэбэ көрдөһө барар.
1906 с. тохсунньу ортотугар И. В. Бабушкин сэрии сэбэ тиэйэн Иркутскайга барар. Аара суолга Мэллэр-Закоменскай карательнай этэрээтин тоһууругар түбэһэн тутуллар, уонна суута-силиэстийэтэ суох табаарыстарын кытта ытан өлөрүллэр.
И. В. Бабушкин өлбүтүн туһунан 4 сыл буолан баран биирдэ билэллэр. В. И. Ленин бэйэтин үөрэнээччитин өлбүтүн истэн баран «Бабушкин ыраахтааһы кулутун сиэмэх илиититтэн өллө ол да бу оллар өлөөрү туран туох иһин охсуһан олоҕун толук биэрэрин билэрэ. Кини олоҕун уонунан, сүүһүнэн, тыһыынчанан, мөлүйүөнүнэн дьон өлөллөрүн кэрэйбэккэ салҕыахтара, хаһан кыайыахтарыгар дылы охсуһуохтара»-диэн некролог суруйбута.
И. В. Бабушкин киһи уопсастыбаны үчүгэйгэ тардарын үтүө холобура. Кини социальнай уонна политическай олоххо көхтөөхтүк кыттар этэ, туруоруммут соругун иһин охсуспута уонна ол туһугар өлбүтэ.
Үйэлээх аата.
Бүрээтийэҕэ И. В. Бабушкин ытыллыбыт куоратыгар 1941 сыллаахха кини аатын иҥэрбиттэрэ. 1973 сыллаахха Дьокуускайга И. В. Бабушкин аатынан уулусса ааттаммыта.<|endoftext|>
Яковлев Семен Семенович
Семен Семенович Яковлев 1910с. от ыйын 26 күнүгэр Сунтаар улууһун Сиэйэ Муоһаанытыгар төрөөбүтэ. Атырдьах ыйыгар сир-дойду силигилээн турдаҕына күн сирин көрбүтэ. Биллиилээх иннэһит С.С.Яковлев доруобуйа харыстабылыгар эҥкилэ суох барыта 65с үлэлээбитэ, аптаах иннэтинэн элбэх киһини эмтээн үтүөрдүбүтэ, ыарыыларын чэпчэппитэ. Кини биэс оҕону төрөтөн, эһээ буолар дьолу билбитэ. Сиргэ кэлбит аналын барытын толорон күн сириттэн барбыта. Ыарахан ыарыыттан араас ньыманан эмтэнэн бэйэтэ 82 сааһыгар диэри олорбута.
Оҕо сааһа.
Оҕо эрдэҕиттэн барыны бары сэргээн көрө, мындырдык толкуйдуу, айа улааппыта. 1930с. сэттис кылааһы бүтэрэн баран салгыы Дьокуускайдааҕы фельдшерскэй-акушерскай оскуолаҕа үөрэнэ киирэр уонна 1932с. ситиһиилээхтик бүтэрэр. Оскуолаҕа талбыт идэтин сөбүлээн, интэриэһиргээн үөрэммитэ. Диагноз туруорарыгар оскуолаттан ылбыт билиитэ, онтон кэлин саҥа тахсар периодиканы ааҕан, тус бэйэтин опытынан мындырдык толкуйдаан айымньылаахтык үлэлиирэ.
Дьиэ кэргэнэ, аймахтара.
Кэргэнэ Александра Спиридоновна Рупова(1917-79) - начальнай кылаастарга учууталынан үлэлээбитэ. Кинилэр биир кыыс, түөрт уол оҕоломмуттара. Улахан уоллара Кларус Семенович Яковлев - ювелир-маастар, кыыстара Клара Семеновна Саввина - терапевт уонна иглорефлексотерапевт быраас, Станислав Семенович Яковлев - ветеринарнай быраас, Валерий Семенович Яковлев - Элгээйигэ леснигинэн, Антон Федорович Яковлев - Бүлүү куоратыгар киномеханигынан үлэлээбиттэрэ.<|endoftext|>
Саввин Захар Прокопьевич
Саввин Захар Прокопьевич — Саха АССР уонна РСФСР оскуолаларын үтүөлээх учуутала, Саха АССР үөрэҕин миниистирэ (1950-69), Иккис аан дойду сэриитин кыттыылааҕа.
1915 сыл олунньу 13 күнүгэр Нам улууһун Үөдэй нэһилиэгэр төрөөбүтэ. 1942 сыллаахха сэриигэ ыҥырыллан барбыта.
1950 сылтан 1969 сылга диэри Саха АССР үөрэҕин миниистирэ.<|endoftext|>
Үрүҥ көмүс
Үрүҥ көмүс (химия символа - Ag) диэн химия элемена. Химияҕа, үрүҥ көмүс нүөмэрэ 47, переходнай металл. Кини атомарнай массата 107.86 a.m.u. Символа Ag, Латыын тыла "argentum" -үрүҥ көмүс.
Свойствалара.
Физическай свойствалара.
Үрүҥ көмүс сымнаҕас металл. Дьон былыргыттан күндү металл курдук туттара - харчы уонна ювелирнай оҥоһуктары оҥорого туттуллара. Кытаанах буоларыгар сороҕор кыһыл көмүһү эбэтэр атын металлары кытта булкуллан туттуллааччы. Өҥө - халаан күөхтүҥү- маҥан. Сырдыгы көһүнэр. Электрическай уоту олус үчүгэйдик атаарар. Олус имигэс ол иһин араас проводтарга оҥорорго туттуллар. Маньыаталара уонна слитоктары араас сиргэ атыылаһыахха сөп.
Химическай свойствалара.
Реактивнай буолбатах, Кислота улахан аҥаарын кытта холбоспот.<|endoftext|>
Гольман Вольдемар Густавович
Гольман Вольдемар Густавович — Саха сиригэр үлэлээбит бастакы үөрэхтээх бэтэринээр. Дерпт университетын бэтэринээрийэ факультетын бүтэрээт, 1853 сыллаахха кулун тутар 12 күнүгэр Саха уобалаһын ис дьыалаҕа управлениетын мэдиссиинэҕэ отделениетын бэтэринээр бырааһынан анаммыт. Дьокуускайга 1854 сыллаахха кэлбит. В. Г. Гольман 31 сыл тухары Саха сиригэр соҕотох бэтэринээр этэ.
1871 сыллаахтан сотуун өлүү утары году сэрэтэр үлэни саҕалаабыт.
Бэйэтэ элбэх сүөһүлээх эбит. Онтун отунан хааччыйаары Хатыыстаах, Нэлэгэр арыыларга ходуһа ылар эбит. Өрүс кытылыгар манастыыр аттыгар сайылык туттубут. Онно ат сүүрдүүтэ тэрийэр идэлээх эбит. Ол сайылык турбут билиитин Гольманка диэн ааттаабыттар, кэлин сэбиэскэй кэмҥэ арыый уларыйан Гольминка буолбут. Билии аатынан ол эргин баар уулусса ааттаммыт.<|endoftext|>
Орто Дойду (зоопарка)
Дьокуускай зоопарката ("Орто Дойду") Государственнай тэрилтэ - өрөспүүбүлүкэ киэҥ туттар зоологическай парката. Хоту дойду тыйыс климатыгар үлэлиир аан дойдуга соҕотох зоопарк. Зоопарк уратыта - хайа баҕар дьиикэй кыылы, харамайы тутар, иитэр уонна булгуччулаах көмө тэрийэр кыахтаах.
Описание.
Саха Республикатын I президенин Михаил Ефимович Николаев көҕүлээhининэн 2001 сыллаахха тохсунньу 26 күнүгэр тэриллибитэ. 2001 сыл Ыам ыйын 18 күнүгэр бастакы ыалдьыттарын көрсүбүтэ. Онтон ыла сыл аайы "Орто Дойдуга" 30000 тахса киһи сылдьар.
Интэриэһинэй чахчылар.
Уопсайынан «Орто Дойдуга» арааһынай географическай балаһаттан олохтоох 160 тахса хамсыыр-харамай баар. Манна экзотическай уонна төрүт олохтоох кыыллар, ону таһынан сүтэн эрэр кыыллар эмиэ: боруллуо, чуоҕур таба, амурскай тиигир, азиатскай дикуша уонна да атыттар киирсэллэр.
Саха сирин зоопарката үлэлээн кэлиэҕиттэн бу күҥҥэ диэри сорох иитиллээччилэрэ төрөөн-ууһаан, тэнийэн бардылар. Холобура, саха ынаҕа, овцебык, илин-сибиир бэдэрэ, полярнай бөрө, кырсалар, көҕөн кустар, күөх холууп, фазан араас көрүҥнэрэ. Бу кыыллары таһынан, зоопаркаҕа сыыллар харамай бииһэ, уу-хонуу харамайдара эмиэ бааллар. Элбэх кыылы, көтөрү манна атастаһыкка Россия атын зоопаркаларыттан аҕалбыттара, оттон сороҕун - олохтоох дьон аҕалан биэрэллэр.
Туһалаах иһитиннэрии.
Хайдах тиийэбит: «Орто Дойду» Хаҥалас улууhугар турар, Покровскай айан суолун биэс уонус километрыгар. Дьокуускай куорат автовокзалыттан 202 нүөмэрдээх оптуобуhунан «Зоопарк» тохтобулга диэри айаннаан тиийиэххэ сөп.
Билиэт сыаната: улахан киһиэхэ - 250 солкуобай, оҕолорго - 200 солкуобай. Оҕолорго биэс саастарыгар диэри киирии босхо.
Үлэлиир кэмэ: сайын: күн аайы 10:00 чаастан 19:00 чааска диэри, кыһын 10:00 чаастан 17:00 чааска диэри.<|endoftext|>
Саха сиригэр 1941-1945 сыллардааҕы сут
Саха сиригэр 1941—1945 сыллардааҕы сут — Иккис Аан дойду сэриитин кэмигэр Саха сиригэр тахсыбыт улахан хоргуйуу.
1941 сылтан 1945 сылга диэри Саха сиригэр төһө киһи хоргуйан өлбүтэ чопчулана илик. Бу төрүөтүнэн ол саҕанааҕы кистиир бэлиитикэ ыытыллыбыта буолар. Оччотооҕу отчуоттарга өлбүттэри араас ыарыыга ыалдьан өлбүт курдук көрдөрөллөрө, бэл көннөрү дьон, онтон сылтаан, аччыктаан өлбүт дьону «дьэҥкэрэн өлбүт» диэн ханарытан ааттыыра. «Сүрүннээн оҕолор уонна кырдьаҕастар өлбүттэрэ», — диир устуорук В. Пестерев.
Суруналыыс Д. В. Кустуров архыыптан булан бэчээккэ таһаарбыт «Справка о естественном движении населения Якутской АССР» табылыыссатыгар 1940 сылтан 1944 сылга диэри төһө киһи төрөөбүтэ, өлбүтэ, аармыйаҕа ыҥырыллыбыта, фронтан бааһыран төннүбүттэр уонна араас буруйга эриллэн хаайыыга барбыттар ахсааннара оройуоннарынан ыйыллыбыт. Ол курдук 1939 сыллааҕы биэрэпис быһыытынан, Саха сиригэр 413115 киһи олорбут эбит буоллаҕына, 1945 сыллаахха тохсунньу 1 күнүгэр 357494 киһи буолбут. Сэрии устатын тухары 71080 киһи араас төрүтүнэн өлбүт. Аармыйаҕа барыта 59301 киһи ыҥырыллыбыт. Фронтан 4022 киһи бааһыран төннүбүт. Суукка 67643 киһи дьыалата көрүллүбүт, кинилэртэн 53938 киһи араас сылга хаайыыга угуллубут.
1941—1944 сылларга Совнарком бэрэстээтэлин солбуйааччытынан олорбут С. З. Борисов «Алмазы и вожди» диэн кинигэтигэр Саха сиригэр 40 тыһыынча киһи хоргуйан өлбүтэ диир.
Чинчийээччи С. И. Сивцева сэрии сылларыгар 65 тыһыынча киһи өлбүтэ диэн көрдөрөр. Онтон 5593 киһи сэлликтэн, араас сыстыганнаах ыарыыттан — 2013. Оттон «атын биричиинэттэн» 51366 киһи өлбүтүн туоһулуур.
СӨ Национальнай архыыбын үлэһитэ Н.С. Степанова 2005 сыллаахха тахсыбыт ыстатыйатыгар 1941-1944 сылларга тыылга барыта 58962 киһи өлбүтэ, ол иһигэр тыа киһитин ахсаана 43364 диир.
Хоргуйууга хабыллыбыт сирдэр.
Уус-Алдаҥҥа киһи ахсаана 1940 сыл тохсунньутугар 16 тыһ. киһи эбит буоллаҕына, 1942 сыл бэс ыйыгар (икки аҥаар сыл иһигэр) 11 тыһыынча буолбут. Дьон Таатта, Чурапчы, Мэҥэ-Хаҥалас уонна Амма улуустарыгар аҕыйаабыттар
Дьон аччыктаан өлүүтэ өрөспүүбүлүкэ үрдүнэн барытынан баар этэ диир чинчийээччи С.И. Сивцева, ордук күүстээх хоргуйуу киин уонна арҕаа улуустарга (Амма, Бүлүү, Үөһээ Бүлүү, Куорунай, Мэҥэ-Хаҥалас, Нам, Ньурба, Сунтаар, Таатта, Уус-Алдан, Чурапчы) буолбут .
Хоргуйуу 1940 сылтан саҕаламмыт. Бу сыл өрөспүүбүлүкэ үрдүнэн 12118 киһи өлбүт. Оруйуоннартан дьон өлүүтэ ордук Сунтаар улууһугар тахсыбыта диир Н.С.Степанова, ол курдук 1940 с. - 706 киһи өлбүт, оттон сэрии сылларыгар 1941-1944 сылларга барыта 4500 киһи өлбүт:
Хоргуйуу төрүөттэрэ.
Устуорук В. Пестерев хоргуйуу маннык төрүөттэрин ааттыыр:
Маны таһынан В. Н. Луковцев суруйарынан «аһатыах-сиэтиэх чэгиэн-чэбдик, эдэр-хоһуун үлэһит дьон Аҕа дойдуну көмүскүүр Улуу сэриигэ барбыттара, тыаҕа кырдьаҕас оҕонньоттор, эмээхситтэр, дьахталлар уонна оҕолор хаалбыттара. Кинилэр үлэни кыайбаттара… Куорат олохтоохторо, оройуон киинин сулууспалаахтара „нуорма“ килиэп, арыы, саахар, эт ылаллара. Оттон тыа олохтоохторугар — колхозтарга туох да нуорма диэн суоҕа./…/»<|endoftext|>
Тиньков Олег Юрьевич
Олег Юрьевич Тиньков (1967сыл ахсынньы 25 күнэ, Полысаево, Ленинск-Кузнецк оройуона, Кемеров уобалаһа, ССРС) — Арассыыйа урбаанньыта. Форбс сурунаал суруйуйарынан 2014 сыллахха аан дойду ордук баай дьонноруттан 1210 миэстэни ылара. Арассыыйа ордук баай урбаанньыттарын тиһилигэр 1.2 млрд дуоллар састайанналаах 79-с миэстэни ылар.
Олег Тиньков урут "Техношок" маҕаһыыны, тоҥ полуфабрикаттары оҥорор «Дарья» собуоту, «Тинькофф» пиибэни уонна ресторааны олохтообутунан биллэр. Билигин «Тинькофф Баан» директэрдэрин сэбиэтин бэрэсэдээтэлэ. Баан 2006 сыллаахха олохтоммута, 2016 сыл кулун тутар 1 туругунан Арассыыйа бааннарын ахсааннарыгар активынан 44-с миэстэни, хапытаалынан 34 миэстэни ылар.
Тиньков шоссейнай велоспортунан умсугуйар, ССРС спордун маастарын хандьыдаата званиелаах. 2005 сыллахха "Tinkoff Restaurants" профессиональнай хамаанданы олохтообута, кэлин "Tinkoff Credit Systems" диэн аатын уларыппыта. 2013 ахсынньыттан 2016 сыл сэтинньитигэр дылы Тинькофф диэн бэлэсипиэт хамаандалаах этэ.<|endoftext|>
Торияма Акира
— мангака, 1955 сыллаахха муус устар 5 күнүгэр Японияҕа Айти префектура Киёсу куоратыгар төрөөбүтэ.
Дьон сэргиирэ.
Уҥуоҕа: 174 см
Ойоҕо: Ёсими Торияма
Дьиэтин кыыллара: куоска, ыт, чыычаах
Оҕолоро: уоллаах кыыс<|endoftext|>
Дхака топи
Дхака топи () эбэтэр непаал топита — Непаал олохтоохторугар киэҥник тарҕаммыт эр киһи төбөҕө кэтэр таҥаһа, Махендра хоруол олорорбут кэмигэр, 1955 сылтан 1972 сыллаахха диэри ордук тарҕаммыт.
Топи омук дьоһунун бэлиэтэ буолар. Непаал омугун таҥаһын сорҕотун быһыытынан судаарыстыба салайааччылара уонна бырабыыталыстыба үрдүк сололоохторо кэтэллэр.<|endoftext|>
Дьокуускайга 1986 сыллаахха буолбут дьалхаан
Дьокуускайга 1986 сыллаахха буолбут дьалхаан — ССРС-ка 1986 сыллаахха кулун тутар — муус устар ыйдарыгар буолбут Саха ил университетын устудьуоннарын дьалхаана.
Дьалхаан хаамыыта.
Кулун тутар 28, 29 уонна 31 күннэригэр Дьокуускайга университет аттыгар баар Теплай күөлгэ баар катокка нуучча уонна саха ыччаттара охсуспуттар. Обком уонна горком национальнай конфликт буолбатах диэн санаан улахан болҕомтону уурбатахтар. Муус устар 1 күнүгэр устудьуоннар улахан бөлөхтөрө мустубут, кинилэргэ Ис дьыала миниистирин солбуйааччыта В. Е. Дедиков кэпсэтэ кэлбит. Мустубут дьон буруйдаахтарга миэрэ ылары ирдээбиттэр. Дедиков сарсыныгар киэһэ 7 чааска ылыллыбыт миэрэлэри барытын кэпсиэх буолан эрэннэрбит. Ол гынан баран былаас да, университет салайааччылара да, бу быһылааҥҥа улахан болҕомтону уурбатахтарын түмүгэр, муус устар 2 күнүгэр дьалхаан кыттыылаахтарын кытта ким да көрсүбэтэх.
Мантан сылтаан, кыыһырбыт дьон тоҕуоруһан куорат киинин диэки барбыт.
Обкуом дьиэтин аттыгар политиктар уонна ис дьыала үлэһиттэрэ көрсөннөр, устудьуоннары университекка нэһиилэ төннөрбүттэр. Дьон университекка тиийэллэригэр бөлөх ахсаана 700—800 киһиэхэ диэри улааппыт. Баран иһэр дьон иһиттэн «Саха сирэ — сахаларга!» уонна «Оржанканы суох гыныахпыт!» диэн хаһыылар иһиллибиттэр. Университет аттыгар Телегин диэн милиция үлэһитин кырбаабыттар.
Киэһэ 21 чааска СГУ аактабай саалатыгар дьон бөҕө мустубут. Манна СГУ устудьуоннарыгар атын үрдүк үөрэх кыһаларын устудьуоннара эмиэ холбоспуттар. 24 киһи тыл эппит, сүнньүнэн маннык санаа этиллибит: саха эдэр дьонун милиция көмүскээбэт, нуучча ыччата куоракка саха ыччатын куруук кырбыыр, милиция онно тугу да гыммат, — диэн.
Дьалхаан түмүгүнэн Саха сирин обкуома уонна горкуома дьон санаатын билбэккэ үлэлиирэ, араас омуктар ыккардыларыгар бииргэ олорор иитиинэн дьарыктаммата көстүбүтэ. Дьалхаан түмүгүнэн 100-тэн тахса киһи тутуллан, дьыалаҕа эриллибит, онтон 6 киһини сууттаабыттар, барыларын сүнньүнэн түөртүү сылга хаайыыга ыыппыттар.<|endoftext|>
Шариат
Шариат, эбэтэр Шария сокуона диэн Ислам традициятыгар итэҕэл принциптара. Арааб тылыттан (شريعة) "суол" диэн тылбаастанар.
Классическай шариат уопсастыбыннай уонна чааһынай олоҕу ойуулуур, ол курдук итэҕэл ритуалларын, дьиэ кэргэн олоҕун, бизнеһы, буруй оҥорууну уонна сэриини. Урут дьыллартан Кораҥҥа, Хадиска уонна дьүүллэһитигэр олоҕурар. Сорох өттүн сокуон өйдөбүлүнэн ылыныллар онтон сорох өттө Таҥара быраабылатын курдук ылыныллар.
Мусульман дойдулар сокуоннара бэйэлэрэ сокуоннаахтар даҕаны, син биир сорох өттө классическай шариакка олоҕурар. Аныгы олоххо шариат хайдах туттуллуохтааҕын мусульманнар өссө даҕаны мөккүөрдэр уонна дьүүллэһии бүтэ илик.<|endoftext|>
2017 Конфедерация Кубога
2017 сыл FIFA Конфедерациятын Кубога диэн футболга FIFA Конфедерацияларын ыккардыгар Арассыыйаҕа ыытылллар футболга күрэс. Бэс ыйын 17 күнүттэн от ыйын 2 күнүгэр дылы буолар.
Ыытыллар миэстэлэрэ.
Арассыыйа 4 куоратыгар ыытыллар: Москва, Санкт-Петербург, Сочи уонна Казань.
Группанан оонньуулар.
Оонньуулар күннэрэ 2015 сыл от ыйын 24 күнүгэр талыллыбыттара.<|endoftext|>
Роснефть
Роснефть диэн ниэп-гаас хампаанната, улахан чааһын Арассыйа правительствота бас билэр. Төбө офиһа Москваҕа баар, 2013 сыллаахха Юкос хампаанньа активтарын атыыласпытын кэннэ аан дойду ордук элбэх ниэби хостуур хампаанньа буолбута. 2016 сыллааххха аан дойду хампаанньаларыттан 64.75 млрд дуолларга атыыга батаран 51 миэстэни ылара.
Роснефть Саха сиригэр.
Саха сиригэр Роснефть саҥа ниэп уонна гаас баар буолуон сирдэрин чинчийиилэри ыытар, Таас Үрэх Орто Буотуба ниэп уонна гаас сиртэн хостуур ниэп уонна гаас бородуукталарын батарарынан дьарыктанар.<|endoftext|>
Криштиану Роналду
Криштиа́ну Рона́лду душ Са́нтуш Аве́йру (Cristiano Ronaldo dos Santos Aveiro;. Олунньу 5 күнүгэр 1985 сыллаахха, Фуншал куоракка төрөөбүт) — Португалия футболиһа  Испания Реал Мадрид клубун» уонна Португалия хомуур хамаандатын аатыттан кыттар2016 сылга Европа чемпиона буолбута. 2013 сылга дылы саамай сыаналаах футболист этэ— кини англия Манчестер Юнайтедтан Реалга кэлэригэр 80 млн хаччыны төлөөбуттэрэ. Португалия хомуур, хамаандатыгар бастыннартан бастыҥнара, уонна саамай элбэх оонньууну ааспыттарга кини буолар Считается одним из лучших футболистов 2000-х — 2010-х годов. Официально признан ПФФ лучшим игроком в истории португальского футбола.<|endoftext|>
Бензилпенициллин
Бензи́лпеницилли́н ("пенициллин G (PCN G)" эбэтэр судургутук "пенициллин (PCN)") — диэн  6-аминопенициллановай аһыытын N-фенилацетамидa. Пенициллиума тэллэйиттэн оҥоһуллар антибиотик. Тэллэй олоҕун устатыгар пенициллин араас форматын синтезтыыр: ол курдук, фармокологияҕа ордук туттуллар бензилпенициллин, уонна пенициллин атын араастара, атын радикаллардаахтарынан арахсаллар. Иннэ гынан пенициллин диэн аһыы, онтон араас туустары ылаллар (натрий, калий, новокаин уонна атын туустарын). . Пенициллин кэргэнигэр антибиотиктарын кэргэнигэр  бензилпенициллин уонна феноксиметилпенициллин уонна атыттар бааллар..
Пенициллин антибиотиктара историяҕа олус сүдү суолталаах, тоҕо диэн олус ыарахан ыарыылар, ол курдук сэллик, сифилис уонна стафиллококтары уонна стрептококктар аҕалар ыарылары эмтиир кыах баар буолбута. Пенициллиннар үчүгэйдик үөрэтиллибиттэр, ол гынан баран билигин бактериялар таарыллыбат буола сайдыбыттар.<|endoftext|>
Гольфстрим
Гольфстри́м (англ. "gulf stream" — хочоттон сүүрүк) — Атлантика байҕалыгар баар уу сылаас сүүрээнэ. Судургутук эттэххэ Гольфстрим диэн Хотугу Америка Флорида силбэһиититтэн Ньюфаундленд кытыытыгар диэри устар сүүрээни аатыыллар.
Гольфстрим сүүрүгэ олус күүстээх, кэтитэ  70—90 км.<|endoftext|>
Соһор рикша
Аныгы кэмҥэ сорох дойдуларга рикшаны соһор киһи доруобуйатын харыстаан бобуллан турар. Ол оннугар велорикша уонна моторикша үөдүйдэ.
Устуоруйата.
Рикша 1860-с сылларга Японияҕа техника балысханнык сайдар кэмигэр айыллыбыт диэн ааҕаллар. XIX үйэҕэ Азияҕа барытыгар тарҕаммыта.
Куоракка көспүт бааһынайдар бастаан рикша буолаллара.
Японияҕа 1930-с сылларга массыына элбээн, рикша улам аҕыйаан барбыта. Кытайга 1920-с сылларга аҕыйаабыта. Оттон Сингапуурга төттөрүтүн 1920 сыллаахха 50 000 кэриҥэ рикша баар буоллаҕына, 1930 сыллаахха икки төгүл элбээбит..
Оҥоһуута.
Бастакы рикшалар тимир көлүөһэлээх этилэр, пассажир эмиэ кытаанах олбоххо олороро. Кэлин, 19-с үйэ бүтүүтүгэр, 20-с үйэ саҥатыгар эрэһиинэ уонна салгыннаах эрэһиинэ көлүөһэлэммиттэ, буруһууналаммыта, олбохторо эмиэ буруһууналаах, олорорго табыгастаах буоллун диэн сис өйүүр олоппос сарайын курдук сарайдаммыта. Ону таһынан уоттаммыта.
Шанхайга баай дьон бас билэр рикшаларыттан араараары уопсастыбаннай рикшалар араҕас өҥнөөх этилэр.
Рикша элбэх киһилээх, кыараҕас уулуссаҕа сылдьарга табыгастааҕа. Ардах кэмигэр чалбахтаах уулуссаннан дьиэ ааныгар тиэрдэн биэрэллэрэ. Оптуобустан уонна тырамбаайтан уратылара диэн аантан ааҥҥа диэри тиэрдэллэрэ.<|endoftext|>
Мапуто боротокуола
Мапуту боротокуола диэн ордук биллэр Киһи уонна омуктар Африкатааҕы хартияларын иһинэн Африка дьахталларын быраабын боротокуола, дьахтар толору быраабын, ол иһигэр бэлиитикэҕэ кыттар быраабын, эр дьону кытта тэҥин мэктиэлиир, оҕо төрөтөрү бэйэтэ быһаарарын уонна дьахтар уорганнарыгар эппэрээһийэни бобору хааччыйар. Боротокуолу Африка сойууһа Мапуту куоракка (Мозамбик) мунньаҕар ылыммыта.
Төрүөтэ.
1995 кулун тутарыгар Ломе куоракка (Того) «Дьахтар Африкаҕа бырааба уонна сайдыыта» (WiLDAF) диэн мунньахха боротокуол суруйар туһунан быһаарыныы ылыммыттара. ОАЕ ассамблеята 1995 с. Аддис-Абебаҕа буолбут 31-с сиэссийэтигэр боротокуолу Киһи уонна омуктар быраабтарын Африкатааҕы хамыыһыйатыгар (ACHPR) соруйбута.
Ратификация.
Боротокуолу Африка Сойууһа 2003 сыл от ыйын 11 күнүгэр Мапуту куоракка (Мозамбик) буолбут иккис саммитыгар ылыммыта.<|endoftext|>
Женева конвенциялара
Женева конвенциялара диэн аан дойду 4 сөбүлэһиилэрэ. Швейцария Женева куоратыгар илии баттаныллыбыта. Бары 4 сөбүлэһиилэр дьон туһунан суруллубут. Швейцария олохтооҕо Генри Дюнант 1859 сыллаахха буолбут Солферино кыргыһыытын кэнниттэн туох буолбутун көрөн конвенциялары суруйуутун саҕалаабыта.
Женева конвенцияларын сорох баһалара илии баттаабыт дойдулар Женева конвенцияларын кэһиини холуобунай буруй буолар сокуоннардаах буолуохтаах.
Түөрт конвенциялар.
Конвенциялар уонна сөбүлэһиилэр
Уларытыылара.
Бастакы конвенция илии баттаныллыбытын кэннэ Кыһыл Кириэс аан дойдутааҕы кэмитиэтэ 1863 сыллаахха олохтоммута.
Билигин, бары 200 кэриҥэ дойдулар илии баттаабыттара уонна Женева конвенцияларын тутуһуохтаахтар.<|endoftext|>
Оҕо быраабын конвенцията
ХНТ оҕо быраабын конвенцията — кыттыгас дойдуларга оҕо быраабын быһаарар аан дойду быраап докумуона. Оҕо быраабыгар сыһыаннаах бастакы докумуон буолар. Бу докумуон киһи 18 сааһын туолуор дылы быраабын быһаарар 54 ыстатыйалардаах. Конвенцияны АХШттан ураты бары ХНТ дойдулара уонна Палестина, Сибэтиэй Бүрүстүөл илии баттаабыттара уонна ратификациялаабыттара..
Үөскээһинин устуоруйата.
ХНТ Генеральнай Ассамблеята оҕо быраабын харысхалыгар бастаан ХНТ Оҕо пуондатын (ЮНИСЕФ) 1946 сыллаахха тэрийбитэ. Ол кэнниттэн 1948 сыллаахха Киһи быраабын аан дойду декларацията ылыныллыбыта. Ол докумуон балаһыанньатыгар уонна 1966 сыл аан дойду паактын балаһыанньатыгар оҕо хаххала ураты буолара билиниллибитэ.
Оҕоҕо сыһыаннаах бастакы аакта ХНТ Генеральнай ассамблеята 1959 сыллаахха ылыныллыбыта. Онно ким оҕо быраабын эппиэтинэстээҕэр суруллубут 10 принцип чопчуламмыта. Киһи аймах оҕоҕо туох баар үчүгэйи биэриэхтээҕэ уонна быраап уонна көҥүл мэктиэлэммитэ.<|endoftext|>
Кальяо аттынааҕы кыргыһыы
Кальяо аттынааҕы кыргыһыы () Чинча арыыларын иһин сэрии ("Бастакы Чуумпу Байҕал сэриитэ" эбэтэр "Испаания-Соҕуруу Америка сэриилэрэ") кэмигэр, 1866 сыллаахха ыам ыйын 2 күнүгэр Касто Мендес Нуньес адмираал хамаандалаах Испания флотун уонна Перу Кальяо куоратын батареятын ыккардыларыгар буолбут кыргыһыы. Испания флота Кальяо (El Callao) порду ытыалаабыт уонна, Перу уонна АХШ устуоруктара суруйалларынан, куоракка улахан хоромньуну аҕалбакка, оттон боронсуус уонна испаан чинчийээччилэрэ этэллэринэн, порт тэргэннэрин хам батаан баран, төннүбүт. Бу кыргыһыы Испания уонна Перу ыккардыгар сэрии тиһэх улахан кыргыһыыта буолбута.<|endoftext|>
Караханидтар
Хара хааннар, караханидтар, ханидтар, хаканидтар (, ) (942—1212) — Хара хааннар иллэрин салайбыт түүр династията.
Устуоруйа.
Хара хаан диэн баһылык титула дииллэр. Хара хааннар чигил диэн омук сорҕото эгдиш/эдгиш диэн биис ууһуттан төрүттээхтэр дииллэр. Чигиллэр карлук конфедерациятыгар киирэллэрэ. Хара хааннар илин салаалара Кашгары ягма диэн биис ууһун аатыттан баһылаан олорбуттар.
О. Прицак этэринэн (кэлин С. Г. Кляшторнай уонна Б. Д. Кочнев өйөөбүттэрэ) «бастакы Хара хаан» аатын 840 ыраахтааҕы буолбут Билгэ Күл Кадыр-хаан сүкпүт.
Күл Билгэ хаҕан икки уоллааҕа: Базир уонна Огулчак. Базир уола Абдалкарим.
Ол кэннэ биир үйэ кэриҥэ туох да биллибэт.
960 сыллаахха 200 тыһыынча ураһалаах Харахааннар ислаамы ылыммыттар.
Бу кэмҥэ Сатук Бограхан баһылыктаан олорбут, ислаамы ыларыгар «Харахаан» титуллаах Абдалкаримдиэн ааты ылбыт.
Харахааннар кэмнэригэр улуу түүр суруйааччыта Юсуф Баласагун олорбута.<|endoftext|>
Куоска фуугата
Соль минорга суруллубут фууга (K. 30, L. 499) диэн Доменико Скарлатти биир хардыылаах клавесин сонаатата, ордук биллэр аата Куоска фуугата (италия тылынан: "Fuga del gatto").
Хос аатын устуоруйата.
Фууга хос аатын композитор бэйэтэ хаһан да туттубатаҕа, ол гынан барын атын матыыбын туһунан устуоруйатыттан тахсыбыта. Номох этэринэн Скарлатти "Пульсинелла" диэн ааттаах куоскалааҕа, ол куоска клавесин клавиатуратыгар хаамарын сөбүлүүрэ, уонна тахсар тыаһын муодаргыыра.
Биирдэ импровизация быһыытынан кыракый чааһын суруйбут уонна кэлин фууга сүрүн матыыбын курдук туттубут:
Фууга хос аата кэнсиэр программаларыгар туттуллара уонна Музио Клементи, Карл Черный уонна Алессандро Лонго
Суолтата.
Фууга Лондоҥҥа 1739 сыллаахха бэчээттэммитэ. Джорж Фридерик Хандель, чааһын ылан Concerti Grossi  диэн опуһугар чаа7ын туттубута.
19-с үйэ саҕаланыытыгар теорист уонна композитор Антон Рейча үлэни билэрэ уонна 36 Фуугалар диэн опуһугар туттубута.<|endoftext|>
Никифоров Василий Игнатьевич
1816 сыллаахха Арҕаа Хаҥалас улууһун Нөмүгү нэһилиэгэр төрөөбүт.
1833 сыллаахха атырдьах ыйын 10 күнүгэр Саха сиринээҕи уезд училищетын 1 кылааһыгар киирбит. 1836 сыллаахха училище үс кылааһын бүтэрбит. 1844 сыллаахха Дүпсүн быраабатын суруксутунан ананан Нөмүгүттэн Дүпсүн улууһун Тэбиик нэһилиэгэр көспүт. 1846 сыллаахха Дүпсүн улууһуттан төрүттээх Елена Федоровна диэн дьахтары кытта бэргэһэлэммиттэр. 1862 сыллаахха атырдьах ыйын 26 күнүгэр бэйэтин дьиэ кэргэнинээн Тэбиик нэһилиэгэр суруйар туһунан көрдөһүү киллэрбит. Ол сыл Дүпсүн улууһун ыстаарыһата буолбут.
1866 сыллаахха ыам ыйын 6 күнүгэр (саҥа истиилинэн ыам ыйын 18 күнүгэр) кыра уоллара Баһылай (кэлин Күлүмнүүр дин аатынан биллибитэ) төрөөбүт.
Василий Игнатьевич 1869 сыллаахха тохсунньу 27 күнүгэр 47 сааһыгар өлбүт. Дүпсүн Троицкай сыаркабын тиэргэнигэр көмүллүбүт.<|endoftext|>
Тэбиик нэһилиэгэ
Дүпсүн улууһун Өспөх буолаһыгар Тэбиик баай (Маппый Турчеков) диэн кинээс олоро сылдьыбыт, 3 ойохтоох, 6 уоллаах, 5 кыыстаах эбит. Кини биир уола Харахаан баай, туспа буолас буоларыгар аҕатын аатынан Тэбиик нэһилиэгин төрүттээбит. Өспөх буолаһыттан Бастакы, Иккис Өспөх уонна Тэбиик нэһилиэгэ үөскээбиттэр.<|endoftext|>
Кыһыл талах
Кыһыл талах (, ) — Азия ойуурдаах сирдэригэр, Монголияҕа, Хотугу Кытайга, Японияҕа, Сибииргэ, ол иһигэр Саха сиригэр тарҕаммыт үүнээйи көрүҥэ, ууска, кэргэҥҥэ киирэр.
Саха сиригэр Эдьигээн кэтирээһинин соҕуруу өттүттэн көстөр, Халыма үөһээ сүүрүгэр баар. Хойуутук, сороҕор киһи кыайан ааспат ыркыйынан үүнэр.
Ойуулааһын.
3 м үрдүккэ диэри уһуур элбэх көнө, кыһыл лабаалаах сэппэрээк. Лабаата сааскытын ордук кытарар. Сааһырбыт үүнээйи ох саа курдук токуруйар. Сэбирдэҕэ бөдөҥ, 5-7 см уһуннаах, 2-4 см кэтиттээх, эллипс эбэтэр сымыыт курдук көрүҥнээх. Үөһээ өттө хараҥа от күөҕэ, алын өттө сырдык. Сэбирдэҕин икки өттүгэр түүлэрдээх.
Эбии көр.
Дьахтар талаҕа<|endoftext|>
Каср ал-Йахуд
Каср ал-Йахуд (Арааб тыла: ; ону тэҥэ Кассер аль-Йахуд/Йехуд уо.д.а..; Лит. «Дьэбириэйдэр заамоктара», Hebrew: ) — Иордаан өрүс кытылыгар баар сир, үһүйээннэр этэллэринэн бу сир эргин Исус Киристиэһи Иоанн Креститель сүрэхтээбит (), ону тэҥэ дьэбириэйдэр Иордааны манан туораабыттар диэн ааҕыллар уонна Ылдьаа бороруок халлааҥҥа көппүт сирин быһыытынан биллэр.
Бу сири Палестина уонна Израиль былдьаһаллар, Иордаан арҕаа кытылын билигин Израиль салайар, Каср ал-Йахуд сирин Туризм министиэристиэбэтэ салайар, Израиль наассыйа пааркатын иһигэр киирэр.<|endoftext|>
Сибэтиэй Ньукуола кириэппэһэ
Сибэтиэй Ньукуола кириэппэһэ () — Хорватия Адриатика кытылыгар турар Шибеник куоратыгар баар кириэппэс. ЮНЕСКО бу тутууну Аан дойду Утумун испииһэгэр «Венеция 15-17 үйэлэргэ туппут көмүскэнэр тутуулара: "Stato da Terra" — арҕаа "Stato da mar"» комплекс иһинэн 2017 сыллаахха киллэрбитэ.
Шибеник куоракка түөрт кириэппэс баар:
Сибэтиэй Ньукуола кириэппэһэ Шибеник пуордугар киириигэ байҕал арыытыгар турар, атыттар кытылга бааллар.
Сибэтиэй Ньукуола кириэппэһэ Сибэтиэй Антоний ханаалын хаҥас өттүгэр Люлевац арыыга тутуллубут. Арыы утары Джадрия кумаҕын майаага турар. Аатын бенедиктииннэр манастыырдарыттан утумнаабыт, бу манастыыры кириэппэс туталларыгар көһөрбүттэр. Олохтоох хорвааттар көрдөһүүлэринэн Алоджий де Канал хапытаан форту Люлевац арыыга тутары 1525 сыллаахха муус устар 30 күнүгэр саҕалаабыт. Кириэппэһи Венеция биллэр архитектора Hyeronimus di San Michaela туппут. Анала — туурак хараабылларын пуорка киллэрбэт буолуу. Кириэппэс 32 тэргэннээҕэ.<|endoftext|>
Коррика
Коррика ( - "сүүрүү")  Бааскилар дойдуларыгар хас икки сыл аайы ыытыллар бааскалар тылларын өйүүргэ анаммыт эстафета. Эстафетаны бааскилар тылларын үөрэтэр AEK диэн тэрилтэ тэрийэр. Бу тэрээһин аан дойдуга тылы өйүүр тэрээһиннэртэн саамай улаханнарын ахсааныгар киирэр, 2017 сыллаахха сүүрбүт сирдэрин устата 2557 килэмиэтир буолбут, 11 хонук түүннэри-күнүстэри тохтообокко сүүрбүттэр. Коррика сүрүн соруга харчы хомуйуу буолан баран, ону таһынан бааскалар тылларын өйүүргэ, тарҕатарга сүрдээх улахан төһүү буолар.
Бу тэрээһини уонна AEK тэрилтэни бааскалар тылларын туруулаһар дьон төр;ттээбиттэрэ. Билигин бырааһынньык икки сылга биирдэ саас ыытыллар, 2017 сылга 20-с төгүлүн ыытылынна.
Тэрээһин төрүөтэ.
Бааскалар тыллара уустук балаһыанньалаах. ЮНЕСКО этэринэн, бу тыл сүтэр кутталлаах. Бааскалар тыллара бу тэрээһин ыытыллар сиригэр барытыгар официальнай статустаах буолбатах. Ол эрээри бу куоталаһыыта суох үөрүүлээх эстафета бааскалар олорор сирдэринэн барытынан икки нэдиэлэ тухары ааһар.
40 сыл тухары былааска олорбут Франко диктатууратын кэмигэр бааскалар тыллара көйгөтүүгэ сылдьыбыта. Атын тылынан сатаан саҥарбат, Бааска тылынан эрэ саҥарар дьону Испания бэлииссэйэтэ эппиэккэ тардар этэ. Тыл сайдыыны харгыстыыр диэн буолара. Оскуолаҕа бааска тылынан саҥарбыт оҕону буруйдууллара, ону ааһан сороҕор таһыйаллара. Лингвистэр үгүстэрэ билиҥҥи бааскалар тыллара сүтэр туруктаммытыгар Испания уонна Франция бырабыыталыстыбалара буруйдаахтарын билинэллэр.
Тыл сүтэн эрэриттэн дьаахханан сорох дьон тыл өйүүр кистэлэҥ тэрилтэлэри тэрийэн барбыттара. Соторутааҕыта тэриллибит Бааскалар хамсааһыннара тылы сөргүтэргэ үлэлиир дьону AEK диэн тылы үөрэтэр ассоциацияҕа түмпүтэ. Диктатуура бүтээтин кытта, тыл кыһалҕатын көтөҕөргө аналлаах саамай күүстээх тэрээһининэн Коррика буолбута. Кини сүрүн идиэйэтэ дьон санаатын тылы билэр эрэ дьоҥҥо буолбакка, атын дьоҥҥо барытыгар киэҥник тиэрдии буолбута. Бастакы сүүрүү, төһө да "акаары быһыы" диэн үөхпүттэрин үрдүнэн Оньяти диэн сиртэн 1980 сыл сэтинньи 29 күнүттэн саҕаланан Бильбао куоракка ахсынньы 7 күнүгэр ситиһиилээхтик түмүктэммитэ.
Тэрийии уонна процедуралара.
Коррика үксүн уон хонук устата буолар. Бастакы Коррика 1980 сыллаахха буолуоҕуттан сырыы аайы суолун уларыта сылдьар, тэрийээччилэр маршрутун бааскалар олорбут сирдэринэн барытынан ааһар гына сатыыллар. Сүүрүү отой тохтообокко түүннэри барар, тэрээһиҥҥэ ортотунан 600 000 киһи кыттар.
Бааскалар тылларын өйүүргэ анаан суол хас биирдии килэмиэтирин биир киһиэхэ эбэтэр тэрилтэҕэ атыылыыллар. Атыылаһааччы ол суол быстыҥын тухары холуонна иннигэр сүүрэр. Ол киһи бааскалар былаахтарынан (ол былааҕы икуррина диэн ааттыыллар) киэргэтиллибит мас эстафетаны аныгыскы киһиэхэ биэриэхтээх. Бастакы эстафета маһын  Remigio Mendiburu диэн киһи оҥорбут, ол мас Сан-Себастьян куорат San Telmo түмэлигэр, харалла сытар. Билигин туттуллар мастарын скульптор Juan Gorriti оҥорбут. Сырыы аайы ол мас иһигэр кистэлэҥ сурук угаллар эбит, ол суругу Коррика бүтүүтүгэр тыһыынчанан киһи туппут маһыттан ылан үөрүүлээх быһыыга-майгыга ааҕан биэрэллэр. Коррика килэмиэтирин "атыылаһар" - ол аата бааскалар тылларын өйүүр - сүрдээх хайҕаллаах көстүү быһыытынан ааҕыллар.
Маһы тутан иһэр киһи кэнниттэн былакаат тутан иһээччилэр сүүрэллэр. Бу былакаакка коррика аайы уларыйар домох (девиз) суруллар. Сүүрүү туох да эккирэтиитэ, сырсыыта суох наһаа көхтөөх, үөрүүлээх-көтүүлээх быһыыга-майгыга барар. Хас биирдии коррика туһунан ырыалаах буолар, ол ырыаны биллиилээх дьон коррикаҕа анаан суруйаллар. Бу сүүрүү буолбут кэмигэр Баски тылын өйүүргэ элбэх тэрээһиннэр ыытылыннылар, тэрээһини барытын Баски тылын акадьыамыйата өйүүр.
Буолар сыллара.
Хас биирдии Коррика тэриллиэҕиттэн араас сирдэринэн ааһар (суола сырыы аайы уларыйар), бэйэтэ туспа домохтоох уонна ырыалааах.
Үтүктүү.
Корриканы үтүктэн Европа дойдуларыгар элбэх майгынныыр тэрээһиннэр ыытыллар буолбуттар:<|endoftext|>
Баски омук
Баски омук эбэтэр баск омук (, , , " or ";) — Баски дойдута диэн ааттанар (Euskadi) Испания хоту уонна Франция соҕуруулуу-арҕаа өттүгэр тайаан сытар сиргэ былыргыттан олохсуйбут омук. Литэрэтиирэлии тыллара Euskara Batua диэн ааттанар (гипускоан түөлбэ тылыгар 1980 сыллаахтан олоҕурар).<|endoftext|>
Баскилар тыллара
Баскилар тыллара () — Испания хоту, Франция соҕуруулуу-арҕаа сирдэригэр (Баскилар сирдэрэ диэн ааттанар) былыргыттан олорор баски омук тыла. Бу тыл атын тыллары кытта уруурҕаспат изолят тылынан ааҕыллар.
Литэрэтиирэлии тыллара Euskara Batua диэн ааттанар (гипускоан түөлбэ тылыгар 1980 сыллаахтан олоҕурар).
Тыл Франко диктатуратын кэмигэр бобулла сылдьыбыта, сүтэ сыспыта. Ол кэмҥэ Испанияҕа кистэлэҥ тэрилтэлэр эрэ тылы өйүүллэрэ. Диктатура суох буолбутугар судаарыстыба бу тылы билиммитэ. Омук бэйэтэ тылын харыстаан араас таһымнаах тэрээһиннэри ыытар, олортон биир далааһыннааҕынан биллэр тэрээһин Коррика (сүүрүү) буолар.<|endoftext|>
Харитонов Федор Иванович
Харитонов Федор Иванович - Атамай нэһилиэгин киһитэ, орто баай, инитинээн Дайылалыын Улуу Сыһыыга таҥара дьиэтин тутууга Аргунов диэн киһиэхэ төһүү буолбут дьон, ол кэнниттэн аккыырайга киирэн туруорсан сыаркап приходун оскуолатын арыттарбыт.
Соҕурууҥҥу Хартиновтартан утум тардар. Элбэх оҕолоох. Оҕолорун барыларын арыттарбыт оскуолатыгар үөрэттэрбит. Улахан уола Баһылай Дьокуускайга реальнай училищеҕа үөрэммит, VI кылааска үөрэнэ сырыттаҕына нэһилиэккэ суруксут оҥостоору ыҥыран ылбыттар, онон бүтэрбэтэх.
Федор Иванович биир уолун уола сахалартан филологияҕа бастакы билим дуоктара Лука Никифорович Харитонов, оттон кыра кыыһа Мария Федоровна - Хатырыкка Охлопков диэн ыалга кийиитинэн баран Максим Аммосовтыын алтыспыт дьахтар. Кэлин уопсастыбаннай үлэҕэ кыттан бэйэтин дьиэтигэр ликбез арыйбыта, улахан дьону сурукка-бичиккэ үөрэппитэ. Мария Федоровна иккис кэргэниттэн кыыһа Мария Кузьминична Гаврилова - биллиилээх климатолог-учуонай.<|endoftext|>
Харитонова Мария Федоровна
Харитонова Мария Федоровна (1893) — Хатырыкка ликбез арыйбыт дьахтар, Үлэһит дьахталлар Бүтүн Саха сиринээҕи маҥнайги сийиэстэрин кыттыылааҕа.
Атамай нэһилиэгэр Улуу Сыһыыга бастакы оскуоланы арыттарбыт элбэх оҕолоох Харитонов Федор Иванович кыра кыыһа. Аҕата астрабыт оскуолатыгар үөрэммит. Улахан убайа Баһылай өр оҕоломмотох буолан, сааһырбыт төрөппүттэрэ кыыһы убайыгар ииттэрэ биэрбиттэр. Маарыйа "оҕо тардыбыт", онон Баһылайдаах кэлин хас да оҕоломмуттар.
19 сааһын туолбутугар Нам улууһун Хатырык нэһилиэгэр Охлопков Игнатий Игнатьевич диэн кэргэнэ өлбүт огдообо киһиэхэ кэргэн биэрбиттэрэ. Мария бастакы кэргэнэ Максим Аммосов ийэтинэн аймаҕа, бииргэ үөскээбит атаһа эбит. Игнатий 1919 сыллаахха өлбүтүн кэннэ Мария уопсастыбаннай олоххо көхтөөхтүк кыттан барбыта. Бэйэтин дьиэтигэр ликбез арыйбыта. Үрүҥнэр быстах кэмҥэ былааһы былдьыы сылдьыбыт кэмнэригэр хаайыыга сыппыта, бииргэ сыппыт эр дьонун ытан өлөрбүттэрэ, кинини олохтоох дьон мэктиэлээн тыыннаах хаалбыта.
Гражданскай сэрии бүппүтүн кэннэ Мария нэһилиэк, улуус өрөпкүөмнэригэр талыллыбыта. Бу сылларга быраас Стрелов Павел Дмитриевич көмөтүнэн сиэстэрэ идэтин баһылаабыта.
Иккистээн Гаврилов Кузьмаҕа ойох тахсыбыт. 1928 сыл ахсынньы 7 күнүгэр кыыстаммыттар. Бастакы кэргэниттэн уолун Федору оччотооҕу сиэр быһыытынан эһэлээх эбэтэ бэйэлэригэр ылан ииттибиттэрэ. Федор 1936 сыллаахха Хатырыкка олорон муҥура тэстэн өлбүтэ.<|endoftext|>
Дмитриев Ахмед Андреевич
Дмитриев Ахмед Андреевич - Саха суруйааччыта уонна бөлүһүөгэ, Саха Өрөспүүбүлүкэтин үөрэҕириитин туйгуна, Саха Өрөспүүбүлүкэтин суруйааччыларын сойууһун чилиэнэ.
1951 сыллаахха Ньурба улууһун Мэгэдьэк нэһилиэгин Мохсоҕол аҕатын ууһугар төрөөбүтэ.
Төрүт Бордоҥ.
Ньурба улууһуттан 12-с сүһүөх утум.
Маҥнай Бүлүүтээҕи педучилищены, онтон Саха Государственнай Университетын (Хотугулуу-Илин Федеральнай Университет) Историко-Филологическэй факультетын Саха салаатын бүтэрбитэ.
Поэзияҕа, публицистикаҕа Ньурба улууһун историятыгар бэлиэ кинигэлэрдээх.
Кэргэннээх, уон оҕолоох.
Саха Республикатын президенын Дьиэ кэргэҥҥэ комитетын «Бастыҥ аҕа» үрүҥ көмүс бэлиэлээх.
Саха Республикатын Госкомспордун көҥүл тустуу сайдыытыгар үтүөлэрин иһин бэлиэлээх.
Саха Республикатын Ил Түмэнин Республика социальнай олоҕор кылаатын иһин Бочуот грамоталаах.
Саха сирин историятын үөрэтиигэ биир улахан кылаата «Сунтаар былыргыта: бордоҥхой таҥаралаах бордоҥнор» диэн фольклор, история уонна генеалогия чэрчитинэн 2015 сыллаахха тахсыбыт кинигэтэ буолар.
Билигин Саха норуота төрүт былыргыттан, ол эбэтэр, өссө Биһиги Эрабыт быдан инниттэн күн бүгүнүгэр дылы кэлбит уһун олоҕун толору дириҥник үөрэтэн уонна сиһилии чинчийэн көрбүт үлэтин үс томнаах кинигэ гынан таһаара сылдьар, онто бастакыта бэчээттэммитэ, уоннааҕылара сотору кэминэн эмиэ тахсыахтара.<|endoftext|>
Дьон араастара
Аан дойду үрдүнэн дьон араастара элбэҕиттэн биир санаалаах буолуулара, уопсай биир тылы ылыныылара кыаллара өссө да ыраах. Дьон араастара төһө да элбэҕин иһин үс сүрүн араастарга арахсаллара хаһан да уларыйбат. Өй-санаа, үөрэх, наука сайдан истэхтэринэ бу араастар уратыларын быһаара сатааһын утумаахтык салҕанан баран иһэр.
Үгүс дьон геннэрэ мартышка диэн эбисийээнэ генигэр сөп түбэһэллэр диэн аныгы наука билинэр. Австралия Канберра куораттааҕы национальнай университета үөрэтэн быһаарбытынан Австралия төрүт олохтоохторун геннэрэ негроиднай раса геннэригэр сөп түбэспэт эбиттэр.
Дьон олорор дойдуларынан, сирдэринэн улахан кыыллартан үгүс мөлүйүөнүнэн сыллар усталарыгар тус-туспа үөскээн, кэлин холбоһон эрэллэр.
Аналлаах үөрэхтээхтэр дьон араастара 15-кэ тиийэр диэн ааҕаллар. Онтон сүрүннэрэ үстэр; негроиднай, европеиднай уонна монголоиднай диэннэр. Бары атын араастар бу үс сүрүн араастартан сайдан, буккуллан үөскээбиттэр диэн быһаараллар. Дьон араастарга арахсыылара 80 тыһыынча сыл буолбут.
Айылҕа бары дьиктилэрэ билигин да кыайан арылла иликтэр. Ч.Дарвин этиитинэн дьон эбисийээнэттэн үөскээбиттэрин билинэн сылдьаллар. (1,14). Бу кэмҥэ Африкаттан тарҕанан дьон Аан дойдуну баһылаабыттара диэн этиини наука сөп диэн ылыммыт.
Аан дойду үрдүнэн тарҕаммыт дьон бары араас улахан кыыллартан тус-туспа дойдуларынан үөскээбиттэр. Улахан кыыллартан араас быһыылаах, уратылардаах дьон сайдан тахсыбыттар. Араас кыыллар эттэрин-сииннэрин уратылара ол кыыллартан сайдыбыт дьон эттэригэр-сииннэригэр билигин да иҥэн хаалбыттарын булуталаан ылыахха сөп.
Дьон араастарын нууччалыы “расалар” диэн ааттыыллар. Сахалыы араастар диэн ааттаналлар. Дьон тас көрүҥнэринэн араастаһан үс тус-туспа улахан араастарга арахсаллар:
1. Маҕаннар. Айылҕа улахан кыылыттан эһэттэн үөскээн, сайдан тахсыбыт Сир саарын хоту өттүгэр олохтоох маҕан көрүҥнээх дьоннор. Бу дьон эттэрин-сииннэрин биллэр уратытынан эһэ курдук сыаны түргэнник мунньунар, уойан хаалар кыахтаахтар. Аһара аһаан кэбиһэн уойар кыахтара атыттарга холоотоххо олус улахан.
Эһэ өйүнэн-санаатынан, тугу оҥорорунан хайа да эбисийээнэттэн ордук буоларын циркэҕэ оонньоон көрдөрөрө быһаарар. Эһэттэн үөскээбит дьон олоххо сайдыыны аан маҥнай ситиспиттэрэ өй-санаа уратыта билигин да баарын дакаастыыр.
Араас элбэх Европа омуктарыгар эһэ туһунан үһүйээн кэпсээннэр элбэхтэр. Эһэ дьахтары уоран илдьэн арҕаҕар олордорун туһунан үһүйээн кэпсээннэр бааллар.
Сахаларга эһэ дьахтары уоран ылан арҕаҕар олордорун туһунан кэпсээн эмиэ баар. Ону тэҥэ сахаларга дьахтар сыгынньах түөһүн көрдөрдөҕүнэ эһэ тыыппат, саба түспэт диэн былыргыттан баар өйдөбүл иҥэн сылдьар.
Бу үһүйээн кэпсээннэр дьахтартан төрөөбүт эһэ оҕолоро баар буолалларын утарбаттар. Араас көрүҥнээх бааһынайдар үөскээн омугу сайыннаран, көрүҥнэрин тупсаран иһэллэрэ уһун үйэлээх сахалар “Хаан тупсарыыта” диэн этиилэриттэн биллэр.
2. Араҕастар. Азия кыахтаах кыылларыттан хахайтан, тиигиртэн, баабыртан, бөрөттөн үөскээн, сайдан тахсыбыт дьоннор. Бу дьон уойан эрэйдэнэллэрэ аҕыйах, сымсалар, түргэн хамсаныылаахтар, урукку кэмҥэ атахтара маадьаҕара улахан этэ. Хахайтан үөскээбит дьон эттэрин-сииннэрин уратытынан араҥастарга киирсэллэр.
